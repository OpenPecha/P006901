༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W1KG6254
11KG13599
ImageGroup:
ISBN:
LCCN:
n/a
9787105105489
Title:
གསུང་རྩོམ།
མགོན་པོ་ཚེ་བརྟན། །
Igsung rtsom/_mgon po tshe brtan/
Author:
མགོན་པོ་ཚེ་བརྟན་
mgon po tshe brtan
n/a
Descriptor:
Original Publication:
sngags mang dpe tshogs/;26
Place:
Publisher:
pe cin/
mi rigs dpe skrun khang/
2010
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
In/a
n/a
Scanned at Tibetan Buddhist Resource Center, 150 West 17th St, New York City, NY
10011, US. Comments: 2/2013



སྔགས་མང་དཔེ་ཚོགས
༄༅།།སྔགས་འཆང་མགོན་པོ་ཚེ་བརྟན་གྱི་
གསུང་རྩོམ་ཕྱོགས་བསྒྲིགས།
AAA
མི་རིགས་དཔེ་སྐྲུན་ཁང་།



སྔགས་མང་དཔེ་ཚོགས་སྐོར་ཐེངས་གསུམ་པ།
༡. རྒྱལ་བ་སྐུ་གསུམ་གྱི་རྣམ་ཐར་ཡོངས་འདུས་ལྗོན་པ།
༢. ཞབས་དཀར་སྐུ་ཕྲེང་གཉིས་པའི་གསུང་རྩོམ་ཕྱོགས་བསྒྲིགས།
༣. སྔགས་སྨོན་རྡོ་རྗེ་བདུད་འདུལ་གྱི་གསུང་རྩོམ་ཕྱོགས་བསྒྲིགས།
པ གཏེར་སྟོན་གླུ་མ་འཇིགས་མེད་རྡོ་རྗེ་དཔའ་བོའི་གསུང་རྩོམ་ཕྱོགས་བསྒྲིགས།
༥. པདྨ་རིག་འཛིན་དབང་ཆེན་གྱི་གསོ་རིག་བརྩམ་ཆོས་ཕྱོགས་བསྒྲིགས།
t/. སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
༧ རེབ་ཀོང་གསེར་མོ་ལྗོངས་ཀྱི་ཆོས་སྲིད་བྱུང་བ་བརྗོད་པ། །
༢. མི་བསྐྱོད་མཁས་གྲུབ་རྒྱ་མཚོའི་གསུང་རྩོམ་ཕྱོགས་བསྒྲིགས།
༩, རེབ་ཀོང་སྲིབ་ལྟ་སྔགས་མང་གི་ཞལ་འདོན་ཕྱོགས་བསྒྲིགས།
༡༠.རེབ་ཀོང་ཉིན་ལྟ་སྔགས་མང་གི་ཞལ་འདོན་ཕྱོགས་བསྒྲིགས།
འཇུག་ ཁ༨ང་
ནས་ མང་
Voal Mans
& Institute



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
མི་རིགས་དཔེ་སྐྲུན་ཁང་།



图书在版编目(CIP)数据
宫宝才丹文集:藏文宏奇主编,-北京:民族出版社,
2009.12
(宁玛文化丛书)
ISBN 978-7-105-10548-9
I.
…I.宏
,宁玛派一文集-藏语 N. B946.6
中国版本图书馆 CIP 数据核字(2009)第243671号
民族出版社出版发行
《北京市和平里北街14号 邮编100013)
http://www.e56.com.cn
北京鑫印刷厂印刷
全国各地新华书店经销
2010年1月第1版 2010年1月北京第1次印刷
开本:787mainx 1092 run 1/16 印张:11.75
印数: 0001-1500 册 定价:19.00 元
ISBN 978-7-105-10548-9/6-439(藏 177)
该书如有印装质量问题,请与本社藏文发行科联系退换
(总编室电话:64212794 发行科电话:58130509)



༄༅། །སྔགས་མང་དཔེ་ཚོགས་རྩོམ་སྒྲིག་ཁོངས་མི་ལྷན་རྒྱས།
བློ་འདྲི་ས།
གཟན་དཀར་ཐུབ་བསྟན་ཉི་མ། གྲུབ་དབང་ནམ་མཁའ་འཇིགས་མེད་འོད་གསལ་
རོལ་བའི་བློ་གྲོས། མི་བསྐྱོད་འཇིགས་མེད་མཁས་གྲུབ་རྒྱ་མཚོ། མག་གསར་རིག་འཛིན་
སྣང་སྲིད་རྡོ་རྗེ། ཀ་རིང་རྟ་མགྲིན་འཇིགས་མེད་ཡེ་ཤེས་རྣམ་རྒྱལ། རྩེ་གཞུང་ལྷ་སྨྱོན་
རོལ་བ་རྩལ། སྔགས་འཆང་རྟ་མགྲིན་རྒྱལ། །
སྤྱི་ཁྱབ་རྩོམ་སྒྲིག་པ།
ཧཱུྃ་ཆེན་ཧེ་རུ་ཀ ཉི་ཟླ་ཧེ་རུ་ཀ
སྤྱི་ཁྱབ་རྩོམ་སྒྲིག་གཞོན་པ།
ཡེ་ཤེས་སྒྲོལ་མ། ཡོན་ཏན་རྒྱ་མཚོ། རིག་འཛིན་འོད་གསལ་རྡོ་རྗེ།
རྩོམ་སྒྲིག་པ།
ཀ་རོང་འཇིགས་མེད་རང་གྲོལ། དགེ་རྩེ་བསོད་ནམས། བྱང་ཆུབ་སྙིང་ལྕགས་ཚེ་
རིང་། དབང་ཆེན་པདྨ་རིག་འཛིན། རོང་སྐྱེས་སྣང་མཛད་རྡོ་རྗེ། སྨིན་གླིང་འགྱུར་
མེད་རབ་རྒྱས། ཐུབ་བསྟན་སྒྲོལ་མ།



宁玛文化丛书
顾问
土登尼玛三世珠旺南喀三世米骄
五世玛合萨尔四世噶让旦正
拉摩加莆日正加
主编
宏奇,尼达
副主编
益西卓玛 元旦 吴奇
编辑
久美让卓 索南,娘吉次仁多吉加
南先加敏郎吉美热杰图登卓玛



དཀར་ཆག་
རྩོམ་པ་པོའི་ལོ་རྒྱུས་མདོར་བསྡུས་དང་དཔེ་སྐྲུན་གསལ་བཤད། ...……………………… (1)
ཨོ་རྒྱན་རིན་པོ་ཆེའི་གསོལ་འདེབས་ཐུགས་དམ་རྒྱུད་བསྐུལ། .............…... (1)
ཀུན་མཁྱེན་ཀློང་ཆེན་རབ་འབྱམས་ཀྱི་མཚན་བརྒྱད་གསོལ་འདེབས་བྱིན་རླབས་སྤྲིན་ཕུང་།
...... (2)
རྫོགས་པ་ཆེན་པོ་ཀློང་ཆེན་སྙིང་ཐིག་གི་ལོ་རྒྱུས་མེ་ཏོག་གི་ཕྲེང་བ། ..…………....…... (4)
རྫོགས་པ་ཆེན་པོ་ཀློང་ཆེན་སྙིང་ཏིག་གི་སྔོན་འགྲོའི་འབྲུ་འགྲེལ་རྣམ་མཁྱེན་ཐར་གླིང་བགྲོད་
པའི་ཐེམ་སྐས། .........
...， (23)
ཡུམ་ཀ་མཚོ་རྒྱལ་བདེ་ཆེན་རྒྱལ་མོའི་རྩ་བའི་སྒྲུབ་པ་བདེ་ཆེན་དཔལ་ཕྲེང་གི་ཚིག་འགྲེལ་པད་
དཀར་ཕྲེང་མཛེས། །
....….. (110)
ཚེས་བཅུའི་རྣམ་བཤད་ཨུ་དུམ་ཝ་རའི་ཆུན་པོ། ..…………......…………. (149)
ཞལ་གདམས་བདུད་རྩིའི་ཐིགས་པ། ..….....……...…..…..…....…………...... (170)
བདེ་སྟོང་རླུང་གི་རྫོགས་རིམ་སྙན་བརྒྱུད་ཤོག་དྲིལ་ཡིད་བཞིན་ནོར་བུའི་མན་ངག་གབ་པའི་
རེ་ཞིག་ཟིན་བྲིས་སུ་བཀོད་པའི་གསང་རྒྱ་ཅན། ......………......……... (173)
1/4



༄༅། །རྩོམ་པ་པོའི་ལོ་རྒྱུས་མདོར་བསྡུས་དང་དཔེ་སྐྲུན་གསལ་བཤད།
དེ་ཡང་རིག་འཛིན་ཆེན་པོ་འཇིགས་མེད་འཕྲིན་ལས་འོད་ཟེར་རམ་ཡོངས་གྲགས་སུ་
སྔགས་འཆང་མགོན་པོ་ཚེ་བརྟན་ཞེས་འབོད་པ་གང་ཉིད་ནི། སྤྱི་ལོ་ ༡༩༠༦ལོར་བླ་བྲང་
བཀྲ་ཤིས་འཁྱིལ་གྱི་མཐའ་བ་ཞོལ་མ་སྡེ་བར་སྐུ་འཁྲུངས། དགུང་ལོ་དགུ་བར་ཁ་གྱའི་
གཏེར་རྒན་རིག་འཛིན་བདུད་འཇོམས་རྡོ་རྗེའི་དྲུང་དུ་སྙིང་ཐིག་སྔོན་འགྲོ་ཞུས་ནས་འབུམ་
ལྔའི་བསགས་སྦྱངས་བཏང༌། དེ་རྗེས་བླ་བྲང་དགོན་པའི་ཀྱེ་རྡོར་གྲྭ་ཚང་དུ་ཞུགས་ནས་སྒྲ་
ཚད་སོགས་ཐུན་མོང་རིག་གནས་སྐོར་སྦྱངས་པ་དང་བཟོ་རིག་པ་ལ་ལྷག་ཏུ་མཁས་པ་བྱུང་།
དེའི་རྗེས་སུ་ཡབ་ཀྱི་ཐུགས་བཞེད་བཞིན་སྔགས་པ་གྲྭ་ཚང་གསང་སྔགས་སྨིན་རྒྱས་གླིང་དུ་
ཞགས། སྔ་གཞག་ཏུ་གཙོས་དཔལ་སྤྲུལ་འཇིགས་བྲལ་འཕྲིན་ལས་རྣམ་རྒྱལ་དང་མཁན་
ཆེན་ཚེ་དབང་རིག་ འཛིན་ སོགས་ལས་ ཀློང་ཆེན་སྙིང་ཐིག་གི་ཆོས་ སྐོར་ གྱི་ དབང་ལུང་
གདམས་ངག་མང་དུ་གསན། གནས་མཇལ་དང་སློབ་གཉེར་སྦྲགས་མས་ཁམས་ཀ་ཐོག་
དགོན་དང་རྫོགས་ཆེན་ཤྲཱི་སིང་ཧ། རྡོ་གྲུབ་དགོན་གཙང་ཆེན་དཔལ་འབར་གླིང་སོགས་
བསྐོར། དུས་རབས་ཉི་ཤུ་བའི་ལོ་རབས་ལྔ་བཅུ་བའི་ཉག་མ་བརྒྱད་པར་རྒྱ་གར་རྡོ་རྗེ་
གདན་དུ་བྱོན། བདུད་འཇོམས་རིན་པོ་ཆེ་འཇིགས་བྲལ་ཆོས་དབྱིངས་རྡོ་རྗེ་དང་དིལ་
མགོ་རིན་པོ་ཆེ་རབ་གསལ་ཟླ་བ་སོགས་སྔ་འགྱུར་རྙིང་མའི་མཁས་གྲུབ་མང་པོ་ལས་ཟབ་ཆོས་
གདམས་ བཅུད་ངོམས་མེད་ དུ་ མྱངས་ཤིང༌། མཚོ་པདྨ་ནས་བགྲང་བྱ་དུ་མར་སྒྲུབ་པ་
ཉམས་ལེན་ལ་རྩེ་གཅིག་གཞོལ་ནས་རྟོགས་པའི་རིག་འཛིན་མངོན་དུ་བྱས། ཨ་རི་སོགས་
རྒྱལ་ཁབ་སུམ་ཅུ་ལྷག་ལ་ཕེབས་ནས་སྐལ་ལྡན་གདུལ་བྱའི་ཚོགས་ལ་ཆོས་འཁོར་བསྐོར་ནས་
ཕྱི་གླིང་བའི་སྣོད་ལྡན་སློབ་སྲས་བགྲང་ཡས་བསྐྱངས། ༡༩༨༢ལོར་རང་ཡུལ་བླ་བྲང་བཀྲ་
ཤིས་འཁྱིལ་དུ་ལོག་ཕེབས་གནང་ནས་སྔགས་པ་གྲྭ་ཚང་གསང་སྔགས་སྨིན་རྒྱས་གླིང་གི་རིག་
འཛིན་འདུས་པའི་ཚོམ་བུ་དང་ཆོས་རྫོང་ལ་མགོ་ཐེག་ཆེན་གསང་སྔགས་དར་རྒྱས་གླིང་གི་
བཙུན་མ་དག་གཙོ་བྱས་པའི་མདོ་སྨད་ཕྱོགས་ཀྱི་བུ་སློབ་མང་པོར་ཀློང་ཆེན་སྙིང་ཐིག་གི་ཆོས་
ཆར་ཡང་ཡང་ཕབ་སྟེ། ཡུལ་ཕྱོགས་དེར་ཀློང་ཆེན་སྙིང་ཐིག་གི་དབང་ལུང་མན་ངག་ཟབ་
མོའི་བརྒྱུད་ པ་ཉམས་པ་སོར་ཆུད་དང་མ་ཉམས་གོང་སྤེལ་མཛད་མཐར་ ༡༩༩༠ ལོར་་་་
•1 ，



དགོངས་པ་འོད་གསལ་ཆོས་དབྱིངས་སུ་ཐིམ་ཚུལ་བསྟན།།
ཁོང་གི་གསུང་རྩོམ་མང་ཆེ་ཤོས་ཕྱི་གླིང་བའི་བུ་སློབ་རྣམས་ཀྱི་ངོར་རྩོམ་གནང་མཛད་
པ་ཡིན་ཕྱིར་ཁ་གསལ་ལ་གོ་བདེ་བའི་ཁྱད་ཆོས་རྣམ་པར་ལྡན་འདུག་ཅིང་། ལས་དང་པོ་
པ་རྣམས་ལ་མཚོན་ནི་རྨད་བྱུང་འཇུག་ངོགས་སྔ་ན་མེད་པ་ཞིག་ཏུ་གྲུབ་ཡོད། དེ་བཞིན་དུ་
ཁོང་གི་སློབ་མ་སློབ་རྒྱུད་ལ་མཚོན་ན་མེད་ དུ་མི་རུང་བའི་སློབ་དེབ་ཆེས་ཡག་པོར་ཡང་
འཁུམས་པས། ངེད་ཞིབ་འཇུག་ཁང་ནས་དེབ་འདི་པར་སྐྲུན་བྱ་རྒྱུ་གཏན་འཁེལ་བྱས་ལ།
བླ་མ་འདི་བའི་དངོས་སློབ་བླ་བྲང་ཟུ་གཡུ་ནང་ཇོ་མོ་དགོན་བསླབ་གསུམ་དར་རྒྱས་གླིང་གི་
དབུ་འཛིན་ཡེ་ཤེས་སྒྲོལ་མའི་ཕྱག་ན་བཞུགས་པའི་བླ་མའི་གསུང་རྩོམ་ཡིན་ཟེར་ཚད་ཁ་ཚང་
བླངས་ནས་བསྒྲིགས་པ་ཡིན། དེ་ལྟ་ནའང་ཀློང་སྙིང་རིག་འཛིན་འདུས་པའི་ཟིན་བྲིས་
ཤིག་འདུག་པ་ཁོང་གི་གསུང་རྩོམ་མིན་ཐག་ཆོད་ནས་འདིར་མ་བཅུག་པ་དང༌། 《བདེ་
སྟོང་རླུང་གི་རྫོགས་རིམ་སྙན་བརྒྱུད་ཤོག་དྲིལ་ཡིད་བཞིན་ནོར་བུའི་མན་ངག་གབ་པའི་སྐོར་
རེ་ཞིག་ཟིན་བྲིས་སུ་བཀོད་པའི་གསང་རྒྱ་ཅན》ཞེས་པའི་རྩོམ་ཡིག་དེར་ཡང་དོགས་པ་
འདུག་ཀྱང་བཙུན་མ་ཚོར་མཁོ་གལ་ཆེར་དམིགས་ནས་འདིར་བཅུག་པ་ཡིན། གཞན་ཡང་
ཁོང་གི་སྲས་ཀྱི་ཐུ་བོ་ཆོས་དབྱིངས་དཔལ་མོའི་ཕྱག་ན་གསུང་རྩོམ་གཞན་པ་ཡོད་ལོས་ཆེ་ཡང་
འབྲེལ་གཏུག་བྱེད་མ་ཐུབ་པར་ལུས།
མཐར་དེབ་འདིའི་རྒྱུ་སྦྱོར་ཡོན་གྱི་བདག་པོ་ཉི་ལྕང་རིན་པོ་ཆེ་དང་ཁོང་གི་ལྗར་པན་
ཆོས་ཚོགས་ལ་བཀའ་དྲིན་སྙིང་བཅངས་ཀྱིས་ཐུགས་རྗེ་ཆེ་ཞུ་ལ། ཁོང་རྣམ་པའི་ཅི་མཛད་
བྱ་བ་ལེགས་ལམ་དུ་འགྲོ་བའི་བཀྲ་ཤིས་སྨོན་ལམ་ཡང་ཡང་དུ་འདེབས་སོ། །
སྔགས་མང་ཞིབ་འཇུག་ཁང་ནས།
༢༠༠༩ལོའི་ཟླ༡༠བར་ཟི་ལིང་དུ་སྦྱར།



ཨོ་རྒྱན་རིན་པོ་ཆེའི་གསོལ་འདེབས་ཐུགས་དམ་རྒྱུད་བསྐུལ་བཞུགས།
༄༅། །ཨོ་རྒྱན་རིན་པོ་ཆེའི་གསོལ་འདེབས་ཐུགས་དམ་རྒྱུད་བསྐུལ་བཞུགས།
ཕྱོགས་དུས་རྒྱལ་བའི་འཕྲིན་ལས་གཅིག་བསྡུས་དཔལ། །ཨོ་རྒྱན་རིན་པོ་ཆེ་ལ་གསོལ་
བ་འདེབས། ། བཟོད་མེད་གདུང་ཤུགས་དྲག་པོས་སྙིང་ནས་འབོད། ། མི་མངོན་དབྱིངས་
ནས་ཐུགས་རྗེའི་སྤྱན་གྱིས་གཟིགས། །འདི་དང་ཕྱི་མ་བར་དོ་ཐམས་ཅད་དུ། །འབྲལ་མེད་
ཐུགས་རྗེས་ཟུངས་ཤིག་པདྨ་འབྱུང༌། ། ཨོ་རྒྱན་མཁྱེན་ནོ། ། ཨོ་རྒྱན་མཁྱེན་ནོ། ། ཨོ་རྒྱན་
མཁྱེན་ནོ། ། ཨོ་རྒྱན་བཀའ་དྲིན་ཅན་མཁྱེན་ནོ། ། ཨོ་རྒྱན་ཐུགས་རྗེ་ཅན་མཁྱེན་ནོ། ། ཨོ་རྒྱན་
བྱིན་རླབས་ཅན་མཁྱེན་ནོ། ། ཨོ་རྒྱན་སྙིང་རྗེ་ཅན་མཁྱེན་ནོ། །
སྔགས་བླུན་མགོན་པོས་གང་ཤར་བྲིས་པ། མངྒ་ལཾ།



༄༅། །སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
༄༅། །ཀུན་མཁྱེན་ཀློང་ཆེན་རབ་འབྱམས་ཀྱི་མཚན་བརྒྱད་གསོལ་འདེབས་
བྱིན་རླབས་སྤྲིན་ཕུང་ཞེས་བྱ་བ་བཞུགས་སོ། །
༄༅། ། ཀ་དག་སྤྲོས་བྲལ་གཏིང་གསལ་ཆོས་ཀྱི་སྐུ། ། རང་བཞིན་ ལྷུན་གྲུབ་འོད་
གསལ་ལོངས་སྤྱོད་རྫོགས། །ཐུགས་རྗེ་ཀུན་ཁྱབ་སྣ་ཚོགས་སྤྲུལ་པའི་སྐུ། ། སྐུ་གསུམ་དབྱེར་
མེད་བླ་མར་གསོལ་བ་འདེབས། ། མགོན་ཁྱོད་ཐོག་མཐའ་མེད་པའི་སྔ་རོལ་ནས། ། གདོད་
མའི་དབྱིངས་སུ་མངོན་པར་བྱང་ཆུབ་ཀྱང་། ། རྣམ་མང་གདུལ་བྱ་རྗེས་སུ་འཛིན་སླད་དུ། །
སྤྲུལ་པའི་ཟློས་གར་བསྒྱུར་ལ་གསོལ་བ་འདེབས། །བལྟམས་པའི་ཚེ་ན་ནམ་གྲུ་རེ་མ་ཏིས། །
ཕྱག་ཏུ་བླངས་ནས་ངས་བསྲུང་ཞེས་བརྗོད་དེ། ། སླར་ཡང་ཡུམ་ལ་གཏད་ནས་མི་སྣང་།
སོང༌། ། ངོ་མཚར་ལྟས་བཅས་བལྟམས་ལ་གསོལ་བ་འདེབས། ། རྒྱལ་བ་ཀུན་དངོས་ ཀློང་
ཆེན་རབ་འབྱམས་ཞེས། ། རྒྱལ་བའི་བསྟན་ལ་རྒྱལ་བ་ཉིད་དང་མཚུངས། །རྒྱལ་སྲས་སྤྱོད་
པ་བཟང་པོའི་སྙིང་སྟོབས་ཀྱིས། ། རྒྱལ་བསྟན་ཕྱོགས་བཅུར་སྤེལ་ལ་གསོལ་བ་འདེབས། །
སྨན་རྩིས་ལ་སོགས་རིག་པའི་གནས་རྣམས་དང༌། །གཞུང་ལུགས་རྒྱ་མཚོའི་གནད་རྣམས་
ཁོང་དུ་ཆུད། །འཆད་རྩོད་རྩོམ་ལ་མཚུངས་ཟླ་ཡོངས་བྲལ་བ། །ངག་གི་དབང་པོའི་ཞབས་
ལ་གསོལ་བ་འདེབས། ། ཚུལ་མིན་ལོག་སྨྲ་རྟོག་གེའི་རང་ལུགས་ཀུན། ། ཚུལ་མཐུན་ཡང་
དག་ལྟ་བའི་ལམ་བཟང་ལ། ། ཚུལ་བཞིན་བཀྲི་སྟེ་སྨིན་ཅིང་གྲོལ་མཛད་པ། །ཚུལ་ཁྲིམས་བློ་
གྲོས་ཞབས་ལ་གསོལ་བ་འདེབས། ། ཤེས་བྱའི་ཆོས་ཀུན་མཁྱེན་པ་འཛམ་གླིང་རྒྱན། ། བཤད་
སྒྲུབ་ཉི་ཟླའི་སྣང་བས་ས་གསུམ་ཁྱབ། །གངས་ལྗོངས་ཐུབ་བསྟན་པདྨོ་ཡོངས་ཀྱི་གཉེན། །
དྲི་མེད་འོད་ཟེར་ཞབས་ལ་གསོལ་བ་འདེབས། །ཀ་དག་གཞི་དབྱིངས་ནང་གསལ་གཉུག་
མའི་རྩལ། ། མ་འགགས་ལྷུན་གྲུབ་སྣང་བཞིའི་རྩལ་རྫོགས་ཏེ། ། གཟུང་འཛིན་གཉིས་སྣང་
རྟོག་ཚོགས་དབྱིངས་སུ་ཐིམ། ། སྣ་ཚོགས་རང་གྲོལ་ཞབས་ལ་གསོལ་བ་འདེབས། ། འོད་
གསལ་རྡོ་རྗེ་སྙིང་པོའི་མཁའ་དབྱིངས་སུ། ། ལྷུན་གྲུབ་སྣང་བ་བཞི་ཡི་གཤོག་རླབས་གཡོ། །



ཀུན་མཁྱེན་ཀློང་ཆེན་རབ་འབྱམས་ཀྱི་མཚན་བརྒྱད་གསོལ་འདེབས་བྱིན་རླབས་སྤྲིན་ཕུང་བཞུགས། །
ཐེག་དམན་ལམ་ཞེན་བྱ་ཚོགས་ཟིལ་ གྱིས་ མནན། ། རྡོ་ རྗེ་ གཟི་བརྗིད་རྩལ་ ལ་ གསོལ་བ་
འདེབས། ། རྣམ་དཔྱོད་ལུང་རིགས་གསེར་འཁོར་རྩིབས་སྟོང་གིས། ། ཐུབ་བསྟན་འཛིན་
མའི་ཁྱོན་ལ་དབང་བསྒྱུར་བས། ། ཕན་བདེ་ངོ་མཚར་རྒྱ་མཚོའི་སྒོ་འཕར་ཕྱེས། ། པདྨ་ལས་
འབྲེལ་རྩལ་ལ་གསོལ་བ་འདེབས། ། ཐེག་མཆོག་གངས་རིའི་སྤོ་ལ་རབ་འགྱིང་པས། ། སྡེ་
གསུམ་ཀློང་དགུའི་རྩལ་རྫོགས་སེངྒེའི་སྒྲས། ། རྟོག་གེ་ལོག་སྨྲ་རི་དྭགས་སྐྲག་མཛད་པ། །
ཀུན་མཁྱེན་བསམ་ཡས་པ་ལ་གསོལ་བ་འདེབས། ། ལྷག་པའི་ལྷ་ཡི་ཞལ་གཟིགས་ལུང་བསྟན་
ཐོབ། །ཁྱད་པར་སྒྲ་དབྱངས་ལྷ་མོས་ཕྱག་མཐིལ་དུ། ། བཞག་ནས་གླིང་བཞིའི་འཇིག་རྟེན་
ཞག་བདུན་བསྟན། ། སྙན་པ་ལྷ་ཡིས་སྒྲོགས་ལ་གསོལ་བ་འདེབས། ། གང་གི་གསང་གསུམ་
ཡོན་ཏན་ཕུང་པོའི་ དཔལ། ། རྡོ་རྗེ་ སྙིང་ པོའི་ ཟབ་གནད་མཐར་ཐུག་ པ། ། མཛོད་ཆེན་་
བདུན་དང་ངལ་གསོ་སྐོར་གསུམ་སོགས། །ཟབ་ལམ་རྨད་བྱུང་ཆོས་སྐུའི་མཆོད་སྡོང་ཆེ། །
འགྲོ་བའི་བསོད་ནམས་ཞིང་དུ་ལེགས་བཞག་པས། ། བཀའ་དྲིན་བསམ་གྱིན་སྙིང་ནས་་
གསོལ་བཏབ་མཐུས། །བདག་ཀྱང་དེང་ནས་ཚེ་རབས་ཐམས་ཅད་དུ། །ཀུན་མཁྱེན་བླ་མས་
འབྲལ་མེད་རྗེས་བཟུང་སྟེ། །བྱིན་རླབས་ཉི་མ་སྙིང་ལ་ལེགས་ཞུགས་ནས། །འཁོར་འདས་
གཞི་ གྲོལ་འོད་གསལ་ཆོས་སྐུའི་ངང་། ། ལྷུན་གྲུབ་གཟུགས་སྐུས་ གཞན་རྒྱུད་ཡོངས་སྨིན་
ནས། །འཁོར་བ་དོང་སྤྲུག་འགྲོ་དོན་བྱེད་པར་ཤོག །
ཅེས་པའང་གངས་ལྗོངས་བསྟན་པའི་སྒྲོན་མེ། རྒྱལ་བ་གཉིས་པ་ཀུན་མཁྱེན་ཆོས་ཀྱི་རྒྱལ་པོ་ཀློང་
ཆེན་རབ་འབྱམས་ཀྱི་མཚན་བརྒྱད་གསོལ་འདེབས་འདི་ནི། སྔགས་མིང་མགོན་པོ་ཚེ་བརྟན་གྱིས་གང་
ཤར་བྲིས་པ། འདི་ཡང་མོས་ལྡན་རྣམས་ཀྱི་རྒྱུད་ལ་བྱིན་རླབས་འཇུག་པའི་རྒྱུར་གྱུར་ཅིག ། སརྦ་མངྒ་
—
3
—



༄༅། ། སྔགས་འཆང་མགོ ན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
༄༅། །རྫོགས་པ་ཆེན་པོ་ཀློང་ཆེན་སྙིང་ཐིག་གི་ལོ་རྒྱུས་
མེ་ཏོག་གི་ཕྲེང་བ་ཞེས་བྱ་བ་བཞུགས་སོ། །
༄༅། ། མི་མཇེད་ཞིང་འདིར་བསམ་མི་ཁྱབ་པའི་ཆོས་ཆར་འབེབས་མཛད་རྫོགས་
སངས་རྒྱས། ། ཁམས་གསུམ་འགྲོ་བློའི་རྨོངས་མུན་སེལ་མཛད་ལུང་དང་རྟོགས་པའི་དམ་
པའི་ཆོས། ། ཇི་སྙེད་ལུས་ཅན་གང་འདུལ་དེར་སྟོན་སྤྲུལ་སྐུའི་རྣམ་རོལ་ཚོགས་ཀྱི་མཆོག།
ལྷར་བཅས་ས་གསུམ་སྐྱེ་དགུས་མཆོད་འོས་རིན་ཆེན་རྣམ་གསུམ་སྤྱི་བོས་མཆོད། ། བརྒྱུད་
གསུམ་བླ་མ་རྣམས་ལ་ཕྱག་འཚལ་ལོ། །
ཀློང་ཆེན་སྙིང་ཐིག་གི་བརྒྱུད་པ་རིན་པོ་ཆེ་གང་ལས་བྱུང་བའི་ལོ་རྒྱུས་ཉེ་བརྒྱུད་ལྟར་
མདོ་ཙམ་འགོད་ན། བརྒྱུད་པ་ཁུངས་ལ་ཐུག་པའི་ཆེ་བ་དང༌། ལོ་རྒྱུས་བཤད་པས་རྗེས་
འཇུག་ཡིད་ཆེས་བསྐྱེད་པའི་དགོས་པ་ཡོད་པ་ཡིན་པས་ན། དེ་ཡང་རྒྱུད་ཉི་ཟླ་ཁ་སྦྱོར་ལས།
ལོ་རྒྱུས་དོན་གྱིས་མ་བཤད་ན། ། གསང་ཆེན་ངེས་པའི་བཀའ་འདི་ལ། ། ཡིད་མི་ཆེས་པའི་
སྐྱོན་དུ་འགྱུར། ། ཞེས་པས། ཇི་ལྟར་བརྒྱུད་པའི་ལོ་རྒྱུས་ལ་གསུམ་སྟེ། རྒྱལ་བ་དགོངས་
པའི་བརྒྱུད་པ། རིག་འཛིན་བརྡ་ཡི་བརྒྱུད་པ། གང་ཟག་སྙན་ཁུང་དུ་བརྒྱུད་པའོ། །དེ་
ཡང་སྤྲོས་པའི་མཐའ་ཐམས་ཅད་དང་བྲལ་བའི་མཁའ་ཀློང་རྣམ་པར་དག་པ་འོག་མིན་ཆོས་
ཀྱི་དབྱིངས་ཀྱི་ཕོ་བྲང་དུ། བཅོམ་ལྡན་འདས་དཔལ་ཀུན་ཏུ་བཟང་པོ་ཡབ་ཡུམ། ཆོས་
ཀྱི་སྐུ་དྲི་མ་དང་བྲལ་བ། ཅིའི་ངོ་བོར་ཡང་མ་གྲུབ་པ་ལས། སྐུ་ཞལ་ཕྱག་གི་རྣམ་པར་
བཞེངས་ནས། ཆོས་ཀྱི་དབྱིངས་སྤྲོས་པ་དང་བྲལ་བའི་ངང་ནས། འོག་མིན་གྱི་གནས་
སུ། བཅོམ་ལྡན་འདས་རྡོ་རྗེ་སེམས་དཔའ་དང་ཕྱག་ན་རྡོ་རྗེ་གཉིས་ལ་རང་བཞིན་བྱིན་
གྱིས་བརླབས་ཀྱིས་བཤད། དུས་ཚེ་ལོ་དཔག་མེད་ནས་བརྒྱ་བའི་བར་དུ་རྫོགས་ཆེན་སྟོན་
པ་བཅུ་གཉིས་བྱོན་ནས་བསྟན་པ་རྣམས་ལ་རྒྱལ་བ་དགོངས་པའི་བརྒྱུད་པ་ཞེས་བྱའོ། ། དེ་
ནས་རིག་འཛིན་བརྡའི་བརྒྱུད་པ་ནི། སངས་རྒྱས་མྱ་ངན་ལས་འདས་ནས་ལོ་སུམ་བརྒྱ་
—
4



རྫོགས་པ་ཆེན་པོ་ཀློང་ཆེན་སྙིང་ཐིག་གི་ལོ་རྒྱུས་མེ་ཏོག་གི་ཕྲེང་བ་བཞུགས།
དྲུག་ཅུ་སོང་བ་ན། ནུབ་ཕྱོགས་ཨོ་རྒྱན་གྱི་ཡུལ་དུ་རྒྱལ་པོ་ཨུ་པ་རཱ་ཛ་དང་། བཙུན་མོ་
སྣང་བ་གསལ་བའི་འོད་ལྡན་མ་གཉིས་ལ། སྲས་མོ་སུ་དྷནཱ་ཞེས་བྱ་བ་ཡོད་པ་རབ་ཏུ་བྱུང་
སྟེ། ནུབ་ཕྱོགས་གསེར་གྱི་བྱེ་མ་བརྡལ་བའི་རྒྱ་མཚོའི་གླིང་དུ་འཇག་མའི་སྤྱིལ་བུ་ཕུབ་སྟེ།
བསམ་གཏན་ལ་བཞུགས་པའི་རྨི་ལམ་དུ། མི་དཀར་པོ་ཞིག་གིས་རིན་པོ་ཆེའི་བུམ་པས་
དབང་བསྐུར་བ་རྨིས་ཏེ། ཟླ་བ་བཅུ་ན་ཁྱེའུ་མཚན་དཔེ་ལྡན་པ་ཞིག་རྩིབ་ལོགས་གཡས་
ནས་བལྟམས་པ་ལ་ཡུམ་བྱེད་དེ། ཕ་མེད་བུ་འདི་འཇིག་རྟེན་འདྲེ་ ལས་ གཞན་ པ་ སུ།
ཞེས་པ་ལ་སོགས་པའི་ཚིག་བརྗོད་དེ། ཐལ་བའི་ཁུང་དུ་སྦས་པ་ལས་ཞག་གསུམ་དུ་ས་གཡོ་
བ་དང༌། འོད་ཟེར་གསལ་བ་ལ་སོགས་པ་མཐོང་ནས་བལྟས་པས་ཅི་ཡང་མ་ཉེས་པར།
ལྷ་དང་དྲང་སྲོང་གི་རྒྱལ་པོ་རྣམས་ཀྱིས་མཆོད་པར་མཐོང་བས། ངོ་མཚར་སྐྱེས་ནས་སླར་
བཟོད་པར་གསོལ་ཏེ། ལོ་བདུན་ནས་ཆོས་རྣམས་རང་ཤར་དུ་མཁྱེན་པའི་ཚུལ་བསྟན་
ནས། ཨོ་རྒྱན་དུ་བྱོན་ཏེ་རྒྱལ་པོའི་མཆོད་གནས་པཎྜི་ཏ་ལྔ་བརྒྱ་དང་རྩོད་པ་ལས། སློབ་
དཔོན་རྒྱལ་ཞིང༌། སངས་རྒྱས་ཀྱི་སྤྲུལ་བར་གྲགས་པ་ལ་རྒྱལ་པོ་དགྱེས་པས་དགའ་རབ་རྡོ་
རྗེ་ཞེས་མཚན་གསོལ། ཡུམ་གྱིས་རོ་ལངས་ཐལ་མདོག་དང་། ཡུལ་མིས་རོ་ལངས་བདེ་
བ་དང༌། པཎྜི་ཏ་རྣམས་ཀྱིས་པྲཛྙཱ་བྷ་ཝ་ཞེས་གསོལ་ཏེ། དེ་ནས་བྱང་ཕྱོགས་སུ་རི་བོ་ཉི་
མ་རབ་ཏུ་སྣང་བྱེད་དུ་བྱོན་ཏེ་ཏིང་ངེ་འཛིན་ལ་མཉམ་པར་བཞག་ནས། སླར་ཡང་དུར་
ཁྲོད་མེ་རི་འབར་བར་ཕྱག་ན་རྡོ་རྗེ་ལས་རང་བཞིན་རྫོགས་པ་ཆེན་པོའི་ཆོས་ཐམས་ཅད་
གསན་ནས། མ་ལ་ཡ་རིན་པོ་ཆེ་རྣམ་པར་སྤུངས་པའི་རྩེ་མོར་བྱོན་ནས། སྔར་སངས་
རྒྱས་རྣམས་ལས་ཐོས་པའི་སྡེ་སྣོད་དང༌། རྒྱུད་སྡེ་རིན་པོ་ཆེ་རྣམས་དང་ཁྱད་པར་དུ་རང་
བཞིན་རྫོགས་པ་ཆེན་པོའི་ཆོས་ཀྱི་རྣམ་གྲངས་འབུམ་ཕྲག་དྲུག་ཅུ་རྩ་བཞི་ཐུགས་ལ་བཞུགས་
པ་རྣམས་ཡི་གེར་བཀོད་དེ། རྡོ་རྗེ་གདན་གྱི་བྱང་ཤར་དུར་ཁྲོད་བསིལ་བ་ཚལ་དུ་གཤེགས་
ཏེ་མཁའ་འགྲོ་མ་རྣམས་ལ་ཆོས་བསྟན་ཏོ། ། དེའི་ཚེ་རྡོ་རྗེ་གདན་གྱི་ནུབ་ཕྱོགས་རིམ་པ་
གཉིས་པ་ཞེས་བྱ་བའི་གྲོང་ཁྱེར་ན་ཡབ་བྲམ་ཟེ་ལེགས་ལྡན་སྟོན་པ་དང༌། ཡུམ་སྣང་བ་
སྒྲོལ་མའི་སྲས་སློབ་དཔོན་ཆེན་པོ་འཇམ་དཔལ་བཤེས་གཉེན་ཞེས་བྱ་བ་རིག་པའི་གནས་
ཐམས་ ཅད་ ལ་ མཁས་ པ་ ཞིག་ བཞུགས་ པ་ ལ་ འཇམ་ དཔལ་ གྱིས་ ལུང་ བསྟན་ པ། ཀྱི།
རིགས་ཀྱི་བུ་འབྲས་བུ་ཚེ་གཅིག་ལ་སངས་རྒྱས་པར་འདོད་ན་དུར་ཁྲོད་བསིལ་བའི་ཚལ་དུ་
5



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
སོང་ཞིག་ཅེས་ཐོས་མ་ཐག་བྱོན་པས། སློབ་དཔོན་དང་མཇལ་ནས་ལོ་བདུན་ཅུ་རྩ་ལྔའི་
བར་དུ་ཆོས་ཉན་ཏེ། དེ་ནས་དུར་ཁྲོད་དེའི་བྱང་ཤར་ཆུ་བོ་དན་ཏིག་གི་མགོར་སྤྲུལ་བའི་
སྐུ་མྱ་ངན་ལས་འདས་པའི་ཚུལ་བསྟན་པའི་ཚེ། གདུང་བའི་སྨྲེ་སྔགས་ཕྱུང་བ། ཀྱེ་མ་ཀྱེ་
ཧུད་ཀྱེ་མ་ཀློང་། ། སྟོན་པ་སྒྲོན་མེའི་འོད་ནུབ་ན། ། འཇིག་རྟེན་མུན་པ་གང་གིས་སེལ། །
ཞེས་བརྗོད་པས། ནམ་མཁའ་འོད་ཕུང་གི་དཀྱིལ་ནས་ཕྱག་གཡས་པའི་གྲུ་མོ་མན་ཆད་
ཕྱུང་སྟེ་རིན་པོ་ཆེ་གསེར་གྱི་ཟ་མ་ཏོག་སེན་གང་བ་ཞིག་འཕང་བ། འཇམ་དཔལ་བཤེས་
གཉེན་ གྱི་ཕྱག་ཏུ་བབས་པ་ཞལ་ཕྱེ་བ་ལས། ཚིག་གསུམ་གནད་དུ་བརྡེགས་པའི་ ཞལ་
ཆེམས་གཟིགས་པ་ཙམ་གྱིས་སློབ་དཔོན་དང་རྟོགས་པ་མཉམ་པར་གྱུར་ཏོ། ། དེ་ནས་རང་
བཞིན་རྫོགས་པ་ཆེན་པོ་འབུམ་ཕྲག་དྲུག་ཅུ་རྩ་བཞི་པོ། སེམས་སྡེ། ཀློང་སྡེ། མན་
ངག་གི་སྡེ་གསུམ་དུ་ཕྱེ་སྟེ། མན་ངག་གི་སྡེ་ལ་ཡང་བཤད་རྒྱུད་དང༌། སྙན་རྒྱུད་དུ་ཕྱེ་
བའི་སྙན་རྒྱུད་མཆན་དུ་བཏབ་ནས། བཤད་རྒྱུད་གཏད་པའི་སྣོད་མ་རྙེད་པས། དེབ་
རྣམས་རྡོ་རྗེ་གདན་གྱི་བྱང་ཤར་ཕ་བོང་རྡོ་རྗེ་རྒྱ་གྲམ་གྱིས་བཏབ་པའི་འོག་ཏུ་སྦས་ཏེ། རྡོ་
རྗེ་གདན་གྱི་ནུབ་ཕྱོགས་སུ་དུར་ཁྲོད་ཆེན་པོ་སོ་ས་གླིང་དུ་དགོངས་པ་ལ་བཞུགས་སོ། །དེའི་
ཚེ་རྒྱ་ནག་པོའི་ཡུལ་ཤུ་ཁྱམས་གླིང་ཞེས་བྱ་བ་ན། ཡབ་ཁྱིམ་བདག་དགེ་བ་ལྡན་པའི་ཡིད་
ཅན་དང་། ཡུམ་སྣང་གསལ་མཁྱེན་མའི་སྲས་སློབ་དཔོན་ཆེན་པོ་ཤྲཱི་སེང་ཧ་ཞེས་བྱ་བ་
མཁས་པ་སྦྱངས་པའི་ཡོན་ཏན་དང་ལྡན་པ་ལ། ཐུགས་རྗེ་ཆེན་པོས་སོ་ས་གླིང་དུ་ལུང་
བསྟན་ པ་ཐོས་ནས་བྱོན་པས། སློབ་དཔོན་འཇམ་དཔལ་བཤེས་གཉེན་དང་མཇལ་ཏེ།
ལོ་ཉི་ཤུ་རྩ་ལྔར་ཆོས་ཉན་ཏོ། །དེ་ནས་དུར་ཁྲོད་དེ་ཉིད་ཀྱི་མཆོད་རྟེན་གྱི་རྩེ་མོར་སློབ་དཔོན་
ལྷག་མེད་དུ་གཤེགས་པ་ལ་སྔར་བཞིན་སྨྲེ་སྔགས་ཕྱུང་བས། ནམ་མཁའ་འོད་ཕུང་གི་
དཀྱིལ་ནས་སྒོམ་ཉམས་དྲུག་པ་ཞེས་བྱ་བ་སྔར་བཞིན་བབས་པ་གཟིགས་པས་རྟོགས་པ་
མཉམ་པ་ཉིད་དུ་གྱུར་ཏོ། ། དེ་ནས་ཤྲཱི་སེང་ཧས་རྡོ་རྗེ་གདན་གྱི་བྱང་ཤར་ནས་དེབ་རྣམས་
ཕྱུང་སྟེ། རྒྱ་ནག་པོ་བྱང་ཆུབ་འབྱུང་བའི་ཤིང་དྲུང་གི་ བྲག་ ཁང་འབྲེལ་མར་བྱོན་ནས།
རྫོགས་པ་ཆེན་པོ་ཐིག་ལེའི་སྐོར་ལ་ཕྱི་ནང་གསང་བ། བླ་ན་མེད་པའི་སྐོར་དང་བཞིར་ཕྱེ་
ནས། སྐོར་དང་པོ་གསུམ་སྤྲོས་བཅས་ཀྱི་དོན་དུ་གཏེར་དུ་སྦས། ཕྱི་མ་བཅིངས་པ་ལས།
མཁའ་འགྲོ་མས་ལུང་བསྟན་ནས། དེ་ནས་བཀྲ་ཤིས་ཁྲི་སྒོའི་ལྷ་ཁང་དུ་སྦས་ཏེ། དུར་



རྫོགས་པ་ཆེན་པོ་ཀློང་ཆེན་སྙིང་ཐིག་གི་ལོ་རྒྱུས་མེ་ཏོག་གི་ཕྲེང་བ་བཞུགས།
ཁྲོད་ཆེན་པོ་བསིལ་སྦྱིན་དུ་དགོངས་པ་ལ་བཞུགས་སོ། །དེའི་ཚེ་རྒྱ་གར་ནུབ་ཕྱོགས་གླང་པོ་
སྒང་ཞེས་བྱ་བའི་གྲོང་ཁྱེར་ན། ཡབ་ཁྱིམ་བདག་བདེ་ལྡན་འཁོར་ལོ་དང་ཡུམ་གསལ་རིག་
མའི་སྲས་སློབ་དཔོན་ཆེན་པོ་བི་མ་ལ་མི་ཏྲ་དང༌། རྒྱ་གར་ཤར་ཕྱོགས་ཀ་མ་ལ་ཡི་གྲོང་ཁྱེར་
ན། ཡབ་གདོལ་བ་ཤན་ཏིང་ལག་པ་དང༌། ཡུམ་དགེ་སེམས་མའི་སྲས་སློབ་དཔོན་ཆེན་
པོ་ཡེ་ཤེས་མདོ་ཞེས་བྱ་བ་གཉིས་བཞུགས་པས། རྡོ་རྗེ་གདན་གྱི་ནུབ་ཕྱོགས་འདམ་བུའི་
ཚལ་དུ་སྐྱོ་སངས་ལ་བྱོན་པར། རྡོ་རྗེ་སེམས་དཔས་ལུང་བསྟན་པ། ཀྱི་རིགས་ཀྱི་བུ་ཁྱེད་
གཉིས་ཀྱིས་སྐྱེ་བ་ལྔ་བརྒྱར་པཎྜི་ཏའི་ལུས་བླངས་ཀྱང་འབྲས་བུ་མ་ཐོབ། ད་ནི་ཚེ་གཅིག་
གིས་སངས་རྒྱས་པའི་འབྲས་བུ་ཐོབ་པར་འདོད་ན། དུར་ཁྲོད་ཆེན་པོ་བསིལ་སྦྱིན་དུ་སོང་
ཞིག་ ཅེས་པ་ཐོས་མ་ཐག་ ཏུ་ བི་མ་ལ་བྱོན་ཏེ་སློབ་དཔོན་ཆེན་པོ་ཤྲཱི་ སེང་ ཧ་ དང༌ མཇལ།
སྐོར་དང་པོ་གསུམ་གསན་ནས་རྒྱ་གར་དུ་བྱོན་པ་དང༌། ཡེ་ཤེས་མདོ་གཉིས་གྲོང་ཁྱེར་
དགའ་བྱེད་ཀྱི་འདབས་སུ་མཇལ་བ་ན། སྔར་གྱི་དྲན་ པ་ སད་དེ་ཡེ་ཤེས་མདོས་བླ་མ་
བཞུགས་སམ་ཞེས་དྲིས་པས། བཞུགས་ཞེས་གསུངས་ཏེ་དུར་ཁྲོད་ཐ་ཆུང་དུ་བྱོན་ནོ། །དེ་
ནས་སློབ་དཔོན་ཛྙཱ་ན་སུ་ཏྲ་དུར་ཁྲོད་བསིལ་སྦྱིན་དུ་བྱོན་ཏེ་ ཤྲཱི་སེང་ཧ་དང་མཇལ་ནས་
དབང་ཁྲིད་གདམས་པ་དང་བཅས་པ་གསན་ཞིང་ཉམས་སུ་བླངས་པས་ཤྲཱི་སེང་ཧ་ཉིད་འོད་
ལུས་སུ་གཤེགས་པ་ལ་ཡེ་ཤེས་མདོས་གདུང་བའི་སྨྲེ་སྔགས་གསོལ་བས། འོད་ཕུང་གི་
དཀྱིལ་ནས་གཟེར་བུ་བདུན་པའི་འདས་རྗེས་བབས་པ་གཟིགས་པས་རྟོགས་པ་མཉམ་པར་
གྱུར་ཏེ། དེབ་རྣམས་ཕྱུང་ནས་རྒྱ་གར་གྱི་དུར་ཁྲོད་ཆེན་པོ་བྷ་སེང་དུ་བྱོན་ཏེ་དགོངས་པ་
ལ་བཞུགས་སོ། །དེའི་ཚེ་བི་མ་ལ་མཁའ་འགྲོ་མ་དཔལ་གྱི་བློ་གྲོས་མས་ལུང་བསྟན་པ། ཀྱི།
སྐལ་ལྡན་སྔ་མ་ལས་ཆོས་ཟབ་པ་གསང་བ་སྙིང་ཏིག་གི་གདམས་པ་བཞེད་ན་དུར་ཁྲོད་བྷ་
སེང་དུ་སོང་ཞིག་ཅེས་ཐོས་མ་ཐག་བྱོན་ནས། སློབ་དཔོན་ཛྙཱ་ན་སུ་ཏྲ་ལ་ཕྱག་དང་སྐོར་བ་
མཛད་དེ་ཞུས་པས། ཡོངས་སུ་རྫོགས་པར་གནང་སྟེ། སློབ་དཔོན་ཉིད་མྱ་ངན་ལས་
འདས་པའི་ཚུལ་བསྟན་པ་ལ་གདུང་བའི་སྨྲེ་སྔགས་ཕྱུང་བས། ནམ་མཁའ་འོད་ཕུང་གི་
དཀྱིལ་ནས། བཤག་ཐབས་བཞི་བ་ཞེས་བྱ་བའི་འདས་རྗེས་བབས་པ་གཟིགས་པས་རྟོགས་
པ་མཉམ་པར་གྱུར་ཏོ། །དེ་ནས་བི་མ་ལ་ཉིད་ཤར་ཕྱོགས་ཀ་མ་རུའི་རྒྱལ་བུ་སེངྒེ་བཟང་པོའི་
མཆོད་གནས་ལོ་ཉི་ཤུར་མཛད་པའི་འོག་ཏུ། རྒྱ་གར་ནུབ་ཕྱོགས་བྷ རྱ་བྷརྱའི་གྲོང་
-
7



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
ཁྱེར་གྱི་རྒྱལ་པོ་དྷརྨ་པ་ལའི་བླ་མཆོད་མཛད་ཅིང་། མཚན་མོ་དེ་ནས་དཔག་ཚད་ལྔ་བརྒྱ་
འདས་པའི་བྱང་ཕྱོགས་དུར་ཁྲོད་ཆེན་པོ་རབ་ཏུ་སྣང་བྱེད་དུ་བཞུགས་ནས་གསང་བ་མཆོག་
གི་དེབ་རྣམས་ཚར་གསུམ་དུ་བྲིས་ཏེ། གཅིག་ནི་ཨོ་རྒྱན་གྱི་ཡུལ་རྒྱ་མཚོ་གསེར་གྱི་བྱེ་མ་
བརྡལ་བའི་གླིང་དུ་སྦས་སོ། །གཅིག་ནི་ཁ་ཆེའི་ཡུལ་གྱི་མཐའ་འཁོབ་གསེར་གྱི་གླིང་ཞེས་བྱ་
བར་སྦས་སོ། །གཅིག་ནི་སྨྱུག་མའི་བསིལ་ཁང་དུ་བཞུགས་པས་བསོད་ནམས་ཀྱི་ཞིང་མཛད་
དོ། ། དེ་ནས་ཡང་སློབ་དཔོན་ཆེན་པོ་རྒྱ་གར་གྱི་གྲོང་ཁྱེར་སེར་སྐྱའི་རྒྱལ་པོ་ཨིནྡྲ་བོ་དྷིའི་བླ་
མཆོད་ལོ་དྲུག་ཅུའི་བར་དུ་མཛད་ཅིང་བཞུགས་པའི་ཡུལ་ཁམས་ཙམ་དུ་དགེ་བར་གྱུར་ཏོ། །
དེ་ནས་དཔལ་ཨོ་རྒྱན་གྱི་ཡུལ་དུ་རིན་པོ་ཆེ་འབར་བའི་གྲོང་ཁྱེར་ན། བཻཌཱུརྱའི་ཕོ་བྲང་ཕྱི་
ནང་ཐམས་ཅད་ཤིན་ཏུ་རྣམ་པར་དག་པ་ནོར་བུ་སྒྲོན་མེའི་སྣང་བས་ཁྱབ་པ་ན་རྒྱལ་པོ་ཨིནྡྲ་
བྷོ་དྷི་བཙུན་མོ་བརྒྱ་རྩ་བརྒྱད་དང་ལྷན་ཅིག་ཕྱི་ནང་གི་བློན་པོས་བསྐོར་ནས་བཞུགས་པ་ལས།
སྲས་རྒྱལ་བུ་མི་མངའ་ནས། དབྱར་ཟླ་ར་བའི་ཚེས་བཅོ་ལྔ་ནས་དཀོན་མཆོག་མཆོད་དེ།
ཆོས་ཀྱི་སྤྲིན་ཞེས་བྱ་བའི་མདོ་བཏོན་ནས། སྦྱིན་གཏོང་གི་ཁང་པ་ཆེན་པོ་བརྩེགས་ཏེ་སྐྱེ་
དགུ་མང་པོ་ལ་སྦྱིན་པ་རླབས་པོ་ཆེ་བཏང་ནས་ལོ་མང་ཞིག་སོང་བ་ན། དཀོར་མཛོད་
ཐམས་ཅད་ཟད་ཅིང་སྟོངས་སུ་ཉེ་ཡང་སློང་མོ་བའི་འཕྲོ་མ་ཆད་ནས། ལས་སུ་བསྐོས་པའི་
མིས་ད་ནི་བང་མཛོད་ཐམས་ཅད་ཟད་ཅིང་སྟོང་བས་ཁྱེད་ཅག་ལ་སྦྱིན་རྒྱུ་མེད་དོ་སྨྲས་པ་
དང་། གློ་བུར་དུ་ལྷགས་པ་ཁ་ཅིག་ན་རེ། བདག་ཅག་ལ་མ་བྱིན་ན་སྔར་སྦྱིན་པ་ཐམས་
ཅད་དོན་མེད་དོ། ། ཞེས་སྨྲས་པ་གསན་ནས། རྒྱལ་པོས་ལོངས་སྤྱོད་ཟད་མི་ཤེས་པའི་
ཐབས་དྲིས་པས། རྒྱ་མཚོའི་གླིང་ན་ཀླུ་ཡི་བུ་མོ་མཛེས་ལྡན་མའི་ལག་ན་ཡིད་བཞིན་ནོར་བུ་
དགོས་འདོད་ཀུན་འབྱུང་ཡོད་དེ། བྱང་ཆུབ་སེམས་དཔའ་སེམས་ཅན་ལ་སྙིང་རྗེས་ལྷགས་
པས་བསླང་ན་སྟེར་བར་འགྱུར་རོ། ། ཞེས་གསོལ་བས། རྒྱ་མཚོའི་གླིང་ལས་ནོར་བུ་ལན་
མང་དུ་བླངས་པའི་དེད་དཔོན་ཞིག་ཡོད་པ་ལ་བཀའ་བསྒོ་བས་ཁོ་བོ་ནི་རྒྱ་མཚོའི་གླིང་ལས་
ནོར་བུ་ལེན་པར་འདོད་ཀྱི་ས་ལམ་བསྟན་པར་རིགས་སོ། ། ཞེས་གསུངས་པས་དེས་ཀྱང་དེ་
ལྟར་བགྱིའོ་ལེགས་སོ་ཞེས་གསོལ་ནས་རྒྱ་མཚོར་དགོས་པའི་ཡོ་བྱད་རྣམས་སྟ་གོན་དུ་བྱས་
སོ། །དེའི་ཚེ་བློན་པོ་རྣམས་ཀྱིས་མི་བཞུད་པར་གསོལ་ཀྱང་མ་གནང་སྟེ། ལེགས་པར་གྲུབ་
པའི་ཉི་མ་ལ། གཟིངས་ཀྱི་ནང་དུ་ཚོང་པ་ལྔ་བརྒྱའི་འཁོར་དང་ལྷན་ཅིག་གཤེགས་སོ། །



རྫོགས་པ་ཆེན་པོ་ཀློང་ཆེན་སྙིང་ཐིག་གི་ལོ་རྒྱུས་མེ་ཏོག་གི་ཕྲེང་བ་བཞུགས།
དེ་ནས་གཟིངས་ཀྱི་ཕྱོགས་བཞིར་དར་པོ་ཆེ་བཞི་ཕྱར་ཏེ་མཐུན་པའི་རླུང་གི་ཚེ་འགྲོ་བ་དང༌།
མཚམས་བཞིར་ཞ་ཉེའི་ཕ་ཝང་ཆེན་པོ་བཞི་འཕྱང་དུ་བཅུག་སྟེ་མི་མཐུན་པའི་རླུང་གི་ཚེ་སྡོད་
པ་དང༌། བྱ་རོག་དང་དུང་ དང་ཕུག་རོན་རྣམས་ནི། རི་དང་ཆུ་སྲིན་བརྟགས་ནས་
བསད་པ་དང༌། རང་གི་ཡུལ་ཕྱོགས་ངོས་བཟུང་བའི་ཕྱིར་ཁྱེར་ཏེ། མཐུན་པའི་རླུང་
དང་སྦྱར་ནས་གཟིངས་ཀྱི་ཉལ་ཐག་བཅད་དེ། ངང་བའི་རྒྱལ་པོ་ནམ་མཁའ་ལ་འགྲོ་བ་
བཞིན་དུ་སོང་སོང་བ་ལས། ཉིན་ཞག་མང་ཞིག་ན་རིན་པོ་ཆེའི་གླིང་ནོར་བུ་སྣ་ཚོགས་ཀྱི་
བྱེ་མ་བརྡལ་བ་ཞིག་ཏུ་ཕྱིན་པ་དང་། འཁོར་རྣམས་དེ་ཉིད་དུ་བཞག་ནས། རྒྱལ་པོ་དང་
དེད་དཔོན་གཉིས་གྲུ་ཆུང་ཞིག་ཏུ་བཞུགས་ཏེ་དེ་ལས་ཀྱང་འདས་ཏེ་སོང་བ་ན། ཉིན་ཞག་
འགའ་ཞིག་ན་རི་དཀར་པོ་ཞིག་མཐོང་ནས་རྒྱལ་པོས་དྲིས་པས་དངུལ་གྱི་རི་ཡིན་ཟེར་རོ། །
ཡང་དེ་ལས་ཀྱང་འདས་ཏེ་སོང་བ་ན། རི་སྔོན་པོ་ཞིག་མཐོང་ནས་དྲིས་པས་བཻཌཱུརྱའི་རི་
ཡིན་ཟེར་རོ། ། ཡང་དེ་ལས་ཀྱང་འདས་ཏེ་སོང་བ་ན། རི་སེར་པོ་ཞིག་མཐོང་ནས་དྲིས་
པས་གསེར་གྱི་རི་ཡིན་ཏེ་བདག་ཅག་དེངས་པའི་གནས་ལགས་སོ་ཞེས་སྨྲས་ཏེ་སོང་བ་ན།
རི་དེའི་འདབས་གསེར་གྱི་བྱེ་མ་བརྡལ་བའི་ས་གཞིའི་མཚམས་སུ་སླེབས་པ་དང༌། དེད་
དཔོན་གྱིས་རྒྱལ་པོ་ལ་བསྒོ་བ། རི་འདིའི་སྟེང་ན་རིན་པོ་ཆེ་སྣ་ཚོགས་ཀྱི་ཁང་བུ་ཞིག་ཡོད་
དེ། དེའི་མདུན་ན་རྡོ་རྗེའི་གཏུན་བུ་ཞིག་ཡོད་ཀྱི་དེས་སྒོ་རྡུངས་ལ་སེམས་ཅན་ལ་ཕན་པའི་
དོན་དུ་ནོར་བུ་རིན་པོ་ཆེ་འདོད་དོ་ཞེས་བརྡ་སྦྱོར་ལ་ཅི་ཡང་མ་སྨྲ་བར་བཞུགས་ཤིག་དང་།
ཀླུའི་བུ་མོ་མང་པོས་ནོར་བུ་འབུལ་དུ་འོང་གི་དེ་དག་ལ་ཅི་ཡང་མ་སྨྲ་ཞིག དེར་ཀླུའི་བུ་མོ་
མཛེས་ལྡན་མས་ནོར་བུ་རིན་པོ་ཆེ་འབུལ་དུ་ཡོང་གི་མྱུར་དུ་ལོངས་ལ་གོས་ཀྱིས་དྲིལ་སྤྱི་བོར་
བསྣམས་ལ་བྱོན་ ཅིག་ ཅེས་ལེགས་པར་གདམས་པ་བཞིན། རིན་པོ་ཆེའི་ཁང་བུའི་སྒོ་
བརྡུངས་པས་ཐོག་མར་ཀླུའི་བུ་མོ་བརྒྱས་ནོར་བུ་ཕུལ་ཡོད་མ་བླངས་པར་ད་དུང་སྒོ་བརྡུངས་
པས། ཀླུའི་བུ་མོ་མཛེས་ལྡན་མ་སྔོན་མོ་ཤིན་ཏུ་མཛེས་ཤིང་ལྟ་བས་མི་ངོམས་པ་ཞིག་ཕྱིར་
བྱུང་ནས་སྤྱི་གཙུག་གི་ནོར་བུ་ཕུལ་བ་དང༌། མྱུར་བར་ལོག་སྟེ་དེད་དཔོན་དང་ལྷན་ཅིག་
རང་གི་འཁོར་རྣམས་གནས་པའི་གླིང་དེར་ནོར་བུའི་བྱིན་རླབས་ཀྱིས་ནམ་མཁའ་ལས་བྱོན་
པ་ན། ཐམས་ཅད་ཡ་མཚན་སྐྱེས་ཏེ་ཕྱག་བྱས་སོ། ། དེ་ནས་དེད་དཔོན་གྱིས་ལེགས་པར
བརྟགས་པས་རིན་པོ་ཆེ་སྣ་བདུན་གཟིངས་སུ་ཡང་ལྗི་རན་པར་བརྫོང་སྟེ། གཟིངས་ཀྱི་ཁ་
9



༄༅། །སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
ལོ་སྒྱུར་ནས་འོངས་པ་ན་རྒྱ་མཚོའི་གླིང་གཅིག་ན། པདྨའི་སྡོང་པོ་ཤིན་ཏུ་མཛེས་པའི་སྟེང་
ན། ཁྱེའུ་ལོ་བརྒྱད་ལོན་པའི་ན་ཚོད་ཅན་ཤིན་ཏུ་མཛེས་ཤིང་ལྟ་བས་མི་ངོམས་པ་མཚན་
དང་དཔེ་བྱད་ཀྱིས་བརྒྱན་པ་ཞིག་མཐོང་ནས། དེའི་དྲུང་དུ་སོང་ སྟེ་ རྒྱལ་ པོས་སྨྲས་པ།
ཁྱེའུ་ཁྱོད་ཀྱི་ཕ་ནི་གང་། མ་ནི་གང་། རིགས་ནི་གང་། མིང་ནི་གང༌། ཡུལ་ནི་གང་།
ཟས་ནི་གང༌། འདིར་དོན་ཅི་བྱེད་དྲིས་པས། ཁྱེའུས་གསུངས་པ། ཕ་ནི་རང་རིག་
ཀུན་ཏུ་བཟང༌། ། མ་ནི་ཆོས་དབྱིངས་ཀུན་བཟང་མོ། ། རིགས་ནི་དབྱིངས་རིག་གཉིས་ སུ་
མེད། ། མིང་ནི་པདྨ་འབྱུང་གནས་དཔལ། ། ཡུལ་ནི་ཆོས་དབྱིངས་སྐྱེ་བ་མེད། ། ཟས་ནི་
གཉིས་སྣང་རྟོག་པ་ཟ། །དུས་གསུམ་རྒྱལ་བའི་སྤྱོད་པ་བྱེད། ། ཅེས་གསུངས་པས་རྒྱལ་པོ་ངོ་
མཚར་སྐྱེས་ཏེ། སྤྲུལ་པའི་སྐུ་ཞིག་འཁྲུངས་འདུག་པས་བདག་གི་བུར་གསོལ་བ་གདབ་
སྙམ་ནས་སྨྲས་པ། བདག་གི་མཆོད་གནས་དང་སྲས་སུ་གཤེགས་པར་ཅིག་ཅེས་ཞུས་པས།
དེ་ལྟར་བགྱིའོ་གསུངས་ནས་གནང་བ་དང་། ཁྱེའུ་དེ་ཉིད་དང་ནོར་བུ་དང་བཅས་པ་རང་
གི་འཁོར་རྣམས་ཀྱིས་བསྐོར་ཏེ། ཨོ་རྒྱན་གྱི་ཡུལ་དུ་ཕྱིན་པ་ན། ཕོ་བྲང་འཁོར་གྱི་མི་
ཐམས་ཅད་ཀྱིས་བསུ་བ་ཆེན་པོ་བྱས་ཏེ། བཻཌཱུརྱའི་ཕོ་བྲང་དུ་གཤེགས་པ་ལས། རྒྱལ་
པོས་སྨོན་པ་ངས་རྙེད་པའི་ནོར་བུ་འདི་ཡང་དག་པ་ཡིན་ན། ཁྱེའུ་འདི་བཞུགས་པའི་རིན་
པོ་ཆེའི་ཁྲི་དང་གདུགས་རང་བྱུང་བར་གྱུར་ཅིག་ཅེས་བརྗོད་མ་ཐག་ཏུ་བྱུང་ངོ༌། །དེ་ལ་ཁྱེའུ་
བཞུགས་ཏེ་རྒྱལ་སྲིད་ལ་མངའ་གསོལ་ནས་མཚན་པདྨ་རྒྱལ་པོ་ཞེས་གྲགས་སོ། ། ཡང་རྒྱལ་
པོས་སྨོན་ལམ་བཏབ་སྟེ། ངའི་ཕོ་བྲང་འཁོར་དུ་ཞག་བདུན་དུ་རིན་པོ་ཆེའི་ཆར་འབབ་
ཅིང་བང་མཛོད་སྟོང་བ་རྣམས་སྔོན་བས་གང་བར་གྱུར་ཅིག ཅེས་བརྗོད་མ་ཐག་ཏུ་དེ་
བཞིན་ དུ་ བྱུང་ངོ༌། ། དེའི་ ཚེ་ རྔ་བོ་ ཆེ་ བརྡུངས་ནས་ ཕྱོགས་ ཐམས་ ཅད་ དུ་ བསྒྲགས་ པ།
རྒྱལ་པོ་ཨིནྡྲ་བྷོ་བྷིའི་ཡིད་བཞིན་གྱི་ནོར་བུ་ལས་དགོས་འདོད་ཀྱི་ཆར་འབེབས་པས་སུ་ཅི
འདོད་པ་གང་ལ་གང་འདོད་པ་ལོངས་ཤིག་ཅེས་བརྗོད་ནས། ནོར་བུ་རིན་པོ་ཆེ་རྒྱལ་
མཚན་གྱི་རྩེ་མོར་བཏགས་ཤིང་མཆོད་ནས་ཁྲུས་ཆབ་གསོལ་ཏེ། རྒྱལ་ པོས་སྨོན་ལམ་་
བཏབ་པ། ངས་རྙེད་པའི་ནོར་བུ་རིན་པོ་ཆེ་འདི་ཡང་དག་པ་ཡིན་ངེས་ན། སེམས་ཅན་
ཐམས་ཅད་ལ་ཅི་འདོད་པའི་ཆར་ཕོབ་ཅིག་ཅེས་བརྗོད་མ་ཐག་ཏུ་ཁ་ཟས་དང་། གོས་དང་
ལོངས་སྤྱོད་ཀྱི་ཆར་ཆེན་པོ་བབས་ཤིང་། རྒྱལ་འབངས་ཐམས་ཅད་དབུལ་ཕོངས་དང་
— 1O —



རྫོགས་པ་ཆེན་པོ་ཀློང་ཆེན་སྙིང་ཐིག་གི་ལོ་རྒྱུས་མེ་ཏོག་གི་ཕྲེང་བ་བཞུགས།
བྲལ་བར་བྱས་སོ། །དེ་ནས་རྒྱལ་པོས་བཀའ་བསྒོ་བ། ད་ནི་ཁྱེད་ཐམས་ཅད་ཐེག་པ་ཆེན་
པོའི་ཆོས་ལ་སྤྱོད་ཅིག་ཅེས་གསུངས་ཏེ། བྱང་ཆུབ་མཆོག་ཏུ་སེམས་བསྐྱེད་དུ་བཅུག་པས།
ཐམས་ཅད་ཀྱིས་བླ་ན་མེད་པའི་བྱང་ཆུབ་ལས་ཕྱིར་མི་ལྡོག་པའི་འབྲས་བུ་ཐོབ་པོ། །དེ་ནས་
སློབ་དཔོན་ཆེན་པོ་ཉིད་རྒྱལ་སྲིད་ནི་ཆོས་དང་མི་མཐུན་ཞིང་སེམས་ཅན་གྱི་དོན་ཡང་མི་འོང་
བར་དགོངས་ནས། རྒྱལ་པོ་དང་བློན་པོ་རྣམས་སུན་དབྱུང་བའི་ཕྱིར། བརྟུལ་ཞུགས་ཀྱི་
སྤྱོད་པ་མཛད་དེ། སྐུ་གཅེར་བུ་ལ་རུས་པའི་རྒྱན་གསོལ། ཁ་ཊཱ་ཀ་ཕྱག་ནས་ཤོར་བ་ལྟར་
མཛད་དེ། བློན་པོ་དབང་ཆེ་བ་ཀ་མ་ཏའི་བུའི་མགོ་ལ་བསྣུན་ནས་ཤིའོ། ། རྒྱལ་ཁྲིམས་ལ་
གང་གིས་འདས་ཀྱང་ཆད་པའི་ལས་གཅོད་པས། བློན་པོ་ཀུན་ཚོགས་ཏེ། རྒྱལ་པོ་ལ་
ཞུས་པས། རྒྱལ་བུར་མངའ་གསོལ་ཡང་ཚུལ་མ་ཡིན་པ་སྤྱོད་པས། བློན་པོའི་བུ་ཉེས་པ་
མེད་པར་བསད་པས། ད་ནི་གསལ་ཤིང་གི་རྩེ་ལ་བསྐྱོན་ནས་ཆད་པ་གཅོད་འཚལ་ཞེས་
ཞུས་པས། རྒྱལ་པོས་གལ་གྱིས་ཞུས་ཀྱང་མ་ཉན་པར། འོ་ན་སྤྲུགས་པར་བྱའོ། ། ཞེས་
གསུངས་པས་ལེགས་སོ་ཞེས་བརྗོད་དེ། དེ་ནས་རྒྱལ་པོ་ཐུགས་མ་བདེ་བཞིན་དུ་སློབ་
དཔོན་ལ་གསུངས་པ། རིན་ཆེན་མཚོ་དཀྱིལ་པདྨའི་སྡོང་པོ་ལས། ། ཁྱེའུ་ཕ་དང་མ་མེད་
སྤྲུལ་པའི་སྐུ། ། བརྟུལ་ཞུགས་སྤྱོད་པས་བློན་པོའི་ཕྲུ་གུ་བཀུམས། །བློན་པོ་རྣམས་ཀྱིས་རྒྱལ་
ཁྲིམས་ཆད་པ་གཅོད། ། སྣང་ནི་སེམས་ལ་དེ་ལྟར་ ཤར་རམ་བསམ། ། གསོལ་ལས་སྤྲུགས་
པར་ སྣང་ བས་ གང་ དགར་ བཞུད། ། ཅེས་ སྨྲས་ པ་ དང༌ སློབ་ དཔོན་ གྱིས་ གསུངས་ པ།
འཇིག་རྟེན་འདི་ན་ཕ་དང་མ་དཀོན་ཡང༌། །ཡབ་དང་ཡུམ་དུ་བགྱིས་ནས་རྒྱལ་སར་ཕྱུང༌། །
ལས་ཀྱི་ལན་ཆགས་བློན་པོའི་ཕྲུ་གུ་བསད། ། ཡུལ་ལ་ཞེན་པ་མེད་པས་སྤྱགས་ཀྱང་འཇིགས་
པ་མེད། ། སྐྱེ་འཆི་གཉིས་སུ་མེད་པས་བསད་ཀྱང་འཇིགས་པ་མེད། །རྒྱལ་ཁྲིམས་གཉན་
པས་སྤྲུགས་པ་ཤིན་ཏུ་ལེགས། ། ཡབ་ཡུམ་དག་ཀྱང་ཡུན་དུ་བདེ་བར་བཞུགས། ། ལས་ཀྱི་
འབྲེལ་བས་ཕྱི་ནས་མཇལ་བར་ངེས། ། ཞེས་གསུངས་ཏེ་ཕྱག་མཛད་ནས་བྱོན་པ་ན། བློན་
པོ་རྣམས་ཀྱིས་དུར་ཁྲོད་ཆེན་པོ་བསིལ་བའི་ཚལ་ཞེས་བྱ་བ་ཤིན་ཏུ་འཇིགས་པའི་གནས་སུ་
བསྐྱལ་ལོ། །དེར་རོ་ཟས་དང་རོ་གོས་ལ་ལོངས་སྤྱོད་ཅིང་བཞུགས་པས་མཁའ་འགྲོ་མ་ཐམས་
ཅད་དབང་དུ་འདུས་ཏེ་མཚན་ཡང་པདྨ་ཐོད་ཕྲེང་རྩལ་ཞེས་གྲགས་སོ། ། དེ་ནས་དུར་ཁྲོད་
ཆེན་པོ་དགའ་བ་ཚལ་དང་། སོ་ས་གླིང་དང༌། རྒྱ་མཚོའི་གླིང་ལ་སོགས་པ་རྣམས་སུ་
= 11



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
བྱོན་ཏེ། བརྟུལ་ཞུགས་ཀྱི་སྤྱོད་པ་མཛད་པས། གསང་ཆེན་རྡོ་རྗེ་ཕག་མོ་ལ་སོགས་ཡེ་
ཤེས་ཀྱི་མཁའ་འགྲོ་མ་མང་པོས་དབང་བསྐུར་ཞིང་མངོན་པར་བསྟོད་དོ། ། གཞན་ཡང་
འཇིག་རྟེན་དང་འཇིག་རྟེན་ལས་འདས་པའི་མཁའ་འགྲོ་དཔག་ཏུ་མེད་པ། དབང་དུ་
འདུས་པས་མཚན་མཚོ་སྐྱེས་རྡོ་རྗེ་དྲག་པོ་རྩལ་ཞེས་གྲགས་ཤིང༌། མཆོག་ཐུན་མོང་གི་
དངོས་གྲུབ་རྙེད་དོ། །དེ་ལྟར་ཆོས་ཐམས་ཅད་ལ་མངའ་བརྙེས་ཤིང་རང་བཞིན་སྤྲུལ་པའི་སྐུ་
ཆེན་པོར་བཞུགས་ཀྱང་འགྲོ་བའི་ཁམས་དང་མོས་པ་སྣ་ཚོགས་པས་དེ་དག་གི་མི་དད་པ་
བཟློག་པའི་ཕྱིར། རྒྱ་གར་གྱི་བླ་མ་མཁས་གྲུབ་རྣམས་ལས་ཐོས་བསམ་མཛད་དེ། སློབ་
དཔོན་པྲ་བྷ་ཧ་སྟིའི་དྲུང་དུ་རབ་ཏུ་བྱུང་ནས་ཤཱཀྱ་སེངྒེ་ཞེས་མཚན་གསོལ། སློབ་དཔོན་ཀླུ་
སྒྲུབ་སྙིང་པོ་དང༌། འཇམ་དཔལ་བཤེས་གཉེན་དང༌། དགེ་སློང་མ་ཀུན་དགའ་མོ་ལ་
སོགས་པ་ལས། རྒྱུ་མཚན་ཉིད་ཀྱི་ཐེག་པ་དང༌། འབྲས་བུ་རྡོ་རྗེ་ཐེག་པ་མཐའ་དག་
གསན་ནས་མཁྱེན་པར་མཛད་ཅིང་། ཡི་དམ་དཀྱིལ་འཁོར་གྱི་ལྷ་དཔག་ཏུ་མེད་པས་ཞལ་
གཟིགས་ སོ། ། མུ་ སྟེགས་ པ་ དང་ རྩོད་ པ་ མཛད་ པས་ མུ་ སྟེགས་ པ་ ཕམ་ པར་ བྱས་ ནས་
སངས་རྒྱས་ཀྱི་བསྟན་པ་ལ་བཙུད་པས་མཚན་སེངྒེ་སྒྲ་སྒྲོག་ཅེས་གྲགས་སོ། ། དེ་ནས་སློབ་
དཔོན་ཆེན་པོ་ཤྲཱི་སེང་ཧའི་དྲུང་དུ། ནམ་མཁའ་དང་མཉམ་པའི་རྒྱུད་ལ་སོགས་པ་རྫོགས་
པ་ཆེན་པོ་སེམས་ཀློང་མན་ངག་གི་སྐོར་རྣམས་རྫོགས་པར་ཞུས་ཤིང་། ཁྱད་པར་དུ་ཐིག་ལེ་
ཕྱི་ནང་གསང་བའི་སྐོར་རྣམས་གསན་དུས། ཡང་ཞུས་པ། སློབ་དཔོན་ཆེན་པོ་ལགས།
ཚེ་འདི་ཉིད་ལ་ཟག་བཅས་ཀྱི་ཕུང་པོ་མི་སྣང་བར་ལོངས་སྤྱོད་རྫོགས་པའི་སྐུའི་ཞིང་ཁམས་
མཐོང་ཞིང༌། ཆོས་ཀྱི་སྐུའི་ཞིང་དུ་སངས་རྒྱས་པའི་གདམས་པ་ཞིག་གནང་འཚལ་ཞེས་
ཞུས་པས། སློབ་དཔོན་ཆེན་པོ་ཤྲཱི་སེང་ཧས། རིགས་ཀྱི་བུ་ཁྱོད་ཀྱིས་ཞུས་པ་དེ་ཤིན་ཏུ་
ལེགས་ཀྱི། ཐེག་པ་ཐམས་ཅད་ཀྱི་ཡང་རྩེ། ལྟ་བ་ཐམས་ཅད་ཀྱི་ཞེ་ཕུགས། མཁའ་
འགྲོ་ཐམས་ཅད་ཀྱི་སྙིང་ཐིག གསང་བ་བས་ཀྱང་ཆེས་ཤིན་ ཏུ་གསང་བའི་དོན། ཚེ་
འདི་ཉིད་ལ་གདོས་བཅས་ཤ་ཁྲག་གི་ཕུང་པོ་འོད་གསལ་ལོངས་སྤྱོད་རྫོགས་པའི་སྐུར་གྲོལ་
ནས་མྱུར་དུ་སངས་རྒྱས་ཀྱི་བྱང་ཆུབ་འགྲུབ་པའི་གདམས་པ་ཞིག་ཡོད་ཀྱི་བསྟན་པར་བྱའོ་
གསུངས་ནས། གསང་བ་སྙིང་ཏིག་གི་དབང་ཁྲིད་མན་ངག་དང་བཅས་པ་གནང་ནས་ལོ་
གསུམ་བསྒྲུབས་པས། སྐྱེ་ཤི་གཉིས་སྤངས་རྡོ་རྗེའི་སྐུ་ཐོབ་སྟེ་སྤྲུལ་པས་ཡུལ་སྣ་ཚོགས་སུ་མི་



རྫོགས་པ་ཆེན་པོ་ཀློང་ཆེན་སྙིང་ཐིག་གི་ལོ་རྒྱུས་མེ་ཏོག་གི་ཕྲེང་བ་བཞུགས།
དང་མི་མ་ཡིན་པ་མང་པོ་ལ་ཕན་པ་མཛད་ཅིང༌། ཁྱད་པར་དུ་རྒྱ་གར་གྱི་རྒྱལ་པོ་དྷརྨ་ཕ་
ལའི་མཆོད་གནས་སུ་ཉིན་པར་བཞུགས་ཤིང༌། མཚན་མོ་ དུར་ཁྲོད་ཆེན་ པོ་བརྒྱད་ལ་
སོགས་པར། མཁའ་འགྲོ་འབར་བའི་སྤྲིན་ཕུང་དང་ལྷན་ཅིག་གསང་སྔགས་ཀྱི་སྤྱོད་པས་
གནས་པར་མཛད་དོ། ། སློབ་དཔོན་ཆེན་པོ་པདྨ་འབྱུང་གནས་ནི། ཕྱོགས་བཅུའི་རྒྱལ་བ་
ཐམས་ཅད་ཀྱི་ཐུགས་རྗེ་ནུས་བྱིན་གཅིག་ཏུ་བསྡུས་པའི་རང་བཞིན། མགོན་པོ་འོད་སྣང་
མཐའ་ཡས་ཀྱི་རྣམ་པར་འཕྲུལ་བ་ལས། འགྲོ་བ་རང་རྒྱུད་པ་མ་ཡིན་པ་རྒྱལ་བ་རྣམས་ཀྱིས་
ལུང་དུ་མ་ལས་གསལ་བར་བསྟན་ཡོད་པ་མཁྱེན་གསལ་ལྟར་རོ། ། གདུལ་བྱའི་སྣང་ངོར་རྫུ་
འཕྲུལ་དང་མཛད་སྤྱོད་བསམ་གྱིས་མི་ཁྱབ་པ་བསྟན་ཏེ་བླང་དོར་གྱི་གནས་ལ་རྨོངས་པའི་
འགྲོ་བ་རྣམས་ཐབས་ཀྱིས་བཏུལ་ཞིང་། བསྟན་པ་སྐྱོང་ཞིང་འགྲོ་དོན་མཛད་པའི་ཚུལ་
བསམ་གྱིས་མི་ཁྱབ་བརྗོད་ཀྱིས་མི་ལང་ངོ༌། །དེ་དག་ནི་རིག་འཛིན་བརྡའི་བརྒྱུད་པའོ། །
རིག་འཛིན་བརྡའི་བརྒྱུད་པའི་བརྒྱུད་རིམ་ལ་དམ་པ་གོང་མ་རྣམས་ཀྱི་བཞེད་སྲོལ་སྣ་ཚོགས་
ཡོད་དེ། མཐའ་གཅིག་ཏུ་མ་ངེས་མོད་ཀྱི་གང་ལའང་ཁྱད་མེད་དུ་བཟུང་ན་མི་འགལ་སྙམ།
དེ་ནས་གང་ཟག་སྙན་བརྒྱུད་ནི། འཕགས་པ་འཇམ་དཔལ་གྱི་སྤྲུལ་པ་བོད་ཀྱི་རྒྱལ་པོ་ཁྲི་
སྲོང་ལྡེའུ་བཙན་གྱིས་བསམ་ཡས་ཀྱི་ས་གཞི་འདུལ་བའི་དོན་དུ་སློབ་དཔོན་ཆེན་པོ་སྤྱན་
དྲངས་པས། སྔོན་གྱི་སྨོན་ལམ་དང་ཐུགས་རྗེའི་དབང་གིས་བོད་ཀྱི་ཡུལ་དུ་བྱོན་ཏེ། ས་
གཞི་བཏུལ་ཞིང་ལྷ་སྲིན་གདུག་པ་ཅན་ཐམས་ཅད་དམ་ལ་བཏགས་ནས། གཙུག་ལག་
ཁང་བཞེངས་སུ་གསོལ་བས། དཔལ་བསམ་ཡས་མི་འགྱུར་ལྷུན་གྱིས་གྲུབ་པའི་གཙུག་ལག་
ཁང་ཆེན་པོ་ཉི་འོག་གི་རྒྱལ་ཁམས་ནས་འགྲན་ཟླ་དང་བྲལ་བར་གྲུབ་ཅིང་། རབ་ཏུ་གནས་
པ་དགའ་སྟོན་ཆེན་པོ་དང་བཅས་པ་མཛད་དོ། ། དེ་ནས་སློབ་དཔོན་ཆེན་པོ་ཕོ་བྲང་རིམ་
ཁང་དུ་སྤྱན་དྲངས་ཏེ་གསོལ་ཟས་སྣ་ཚོགས་ཀྱིས་མཆོད་དེ། འཇིག་རྟེན་གྱི་སྤྱན་གཟིགས་
མང་པོ་དང༌། དགྱེས་པའི་བཙུན་མོ་ཕུལ་ནས་གསང་སྔགས་རྡོ་རྗེ་ཐེག་པའི་ཆོས་བསྒྱུར་
པར་ཞུས་པས་གནང་སྟེ། སྒྲ་བསྒྱུར་རྒྱ་གར་གྱི་གླིང་དུ་སློབ་དཔོན་ཉིད་དང་། སྤྲུལ་པའི་
ལོ་ཙཱ་བ་བཻ་རོ་ཙ་ན་དང༌། གཉགས་ཀུ་མ་ར་ལ་སོགས་པས་རྒྱུད་དཔག་ཏུ་མེད་པ་བསྒྱུར་
ཅིང༌། དེ་དག་གི་སྒྲུབ་ཐབས་ཀྱི་རིམ་པ་མཛད་དེ། སོ་སོར་བསྒྲུབས་པས། གྲུབ་ཐོབ་
ཉི་ཤུ་རྩ་ལྔ་ལ་སོགས་པ་གྲུབ་པ་ཐོབ་པ་མང་དུ་བྱུང་ཞིང༌། བོད་འབངས་ཐམས་ཅད་བདེ་
13 —



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས། །
ལ་བཀོད་དོ། ། དེ་ནས་སློབ་དཔོན་ གྱིས་ཕྱི་རབས་ཀྱི་འགྲོ་བ་ལ་ཕན་གདགས་པའི་ཕྱིར།
རྒྱུད་ལུང་མན་ངག་རྣམས་ཡི་གེར་བྲིས་ཏེ་སོ་སོར་སྨོན་ལམ་གྱི་རྒྱ་དང་བཅས་ནས་གཏེར་དུ་
སྦས་སོ། ། དེ་ལྟར་འགྲོ་བ་མི་རྣམས་ཀྱི་དོན་མཛད་ཚེ། བོད་དང་ལྷོ་མོན་གྱི་མི་མ་ཡིན་
རྣམས་ཀྱིས་བདག་ཅག་རྣམས་ལ་ཡང་དབང་བསྐུར་ཞིང་བྱིན་གྱིས་བརླབ་ཏུ་གསོལ། ཞེས་
ཞུས་པས་གནང་སྟེ། དེ་དག་གིས་སྤྱན་དྲངས་བྱིན་གྱིས་བརླབས་པའི་གནས་ནི། སྤ་གྲོ་
སྟག་ཚང་སེངྒེ་ཕུག ལྷོ་བྲག་མཁར་ཆུ། ཁ་རག་རིན་ཆེན་ཕུག ཤངས་ཀྱི་ཟབ་བུ་ལུང་།
ཏི་སྒྲོ་བྲག་དཀར། ཙཱ་རི་ཙཱ་ཁང༌། རྔམས་པ་སྒྲ་སྒྲོག་ལ་སོགས་པ་རྣམས་སོ། ། གཞན་
ཡང་ལོ་དང་། ཟླ་བ། ཞག་དང་། དྲོས་སྐད་རེ་ཙམ་བཞུགས་པའི་གནས་ནི་བསམ་
གྱིས་མི་ཁྱབ་པོ། །དེའི་ཚེ་ཅོག་རོ་འབྲིང་མཚམས་ཀྱི་ཡུལ་ན། མང་རྗེ་ཐོད་དཀར་ལེགས་
དང༌། རུ་བཟའ་རྒྱལ་མོ་མཚོ་འདུས་ཏེ་ཁྱིམ་འཛིན་པ་ལས། རྒྱལ་མོ་མཚོའི་རྨི་ལམ་ན།
ནམ་མཁའི་དཀྱིལ་ནས་བུད་མེད་སྔོན་མོ་གཅིག་གིས་འོད་ཀྱི་སྐར་མ་ཞིག་འཕངས་པ་ཁོག་
པའི་ནང་དུ་སོང་བ་རྨིས་ནས། ཟླ་བ་དགུ་ངོ་བཅུ་ན། བུ་མོ་ཤིན་ཏུ་མཛེས་པ། དཔྲལ་
བ་ལ་རྡོ་རྗེ་རྒྱ་གྲམ་གྱི་རི་མོ་ཡོད་པ་ཨུཏྤལ་གྱི་དྲི་དང་ལྡན་པ་ཞིག་བཙས་པ་ལས། མཚོ་རྒྱལ་
ཞེས་བཏགས་ཏེ་ཆེར་སྐྱེས་པ་ལས། རྒྱལ་པོའི་བཙུན་མོར་བླངས་པ་ན། སློབ་དཔོན་ལ་
ཤིན་ཏུ་དད་ཅིང་། འཁོར་བའི་ཆོས་ལ་ཤིན་ཏུ་སྐྱོ་ནས། རྒྱལ་པོ་ལ་ཆོས་བྱེད་པར་ཞུས་
པས་གནང་སྟེ་སློབ་དཔོན་ལ་ཕུལ་ལོ། ། དེ་ནས་སློབ་དཔོན་གྱིས་ལས་རྒྱ་བགྱིས་ཏེ་གང་དུ་
བྱོན་པ་ཐམས་ཅད་དུ་བྱོན་ནས། བསྙེན་བཀུར་དང་ཞབས་ཏོག་མཛད་ཅིང་སྒྲུབ་པ་རྩེ་
གཅིག་ཏུ་མཛད་པས་གྲུབ་པ་ཐོབ་སྟེ་མཆོག་ཐུན་མོང་གི་དངོས་གྲུབ་བརྙེས་སོ། ། དེ་ནས་
སློབ་དཔོན་ཡབ་ཡུམ་གཞོ་སྟོད་ཏི་སྒྲོ་བྲག་ལ་སྒྲུབ་པ་མཛད་པའི་དུས་སུ། ཡེ་ཤེས་ཀྱི་མཁའ་
འགྲོ་མ་མང་པོས་ཇོ་མོ་ལ་བསྐུལ་བ། སློབ་དཔོན་སྤྲུལ་པའི་སྐུའི་ཐུགས་ལ་ཚེ་འདི་ཉིད་ལ་
གདོས་བཅས་ཀྱི་ཕུང་པོ་དག་ནས་སངས་རྒྱ་བའི་གདམས་པ། མངོན་སུམ་སྙིང་ཏིག་གི་
མན་ངག་ཟབ་མོ་བཞུགས་པས་གསོལ་བ་ཐོབ་ཅིག་ཅེས་བསྐུལ་བ་དང་། དེའི་ཚེ་ཇོ་མོས་
ཚོགས་ཀྱི་འཁོར་ལོས་མཆོད་ཅིང་ཕྱག་དང་སྐོར་བ་བྱས་ཏེ་ཞུས་པས། སློབ་དཔོན་ཆེན་པོ་
ལགས། ཚེ་འདི་ཉིད་ལ་གདོས་བཅས་ཀྱི་ཕུང་པོ་དག་ནས་སངས་རྒྱ་བའི་གདམས་པ་
མངོན་སུམ་སྙིང་ཐིག་གི་མན་ངག་གནང་འཚལ། ཞེས་ཞུས་པས། སློབ་དཔོན་ཆེན་པོའི་
— 14



རྫོགས་པ་ཆེན་པོ་ཀློང་ཆེན་སྙིང་ཐིག་གི་ལོ་རྒྱུས་མེ་ཏོག་གི་ཕྲེང་བ་བཞུགས།
ཞལ་ནས། མཚོ་རྒྱལ་ཁྱོད་ཀྱིས་ཞུས་པ་དེ་ཤིན་ཏུ་ལེགས་ཤིང༌། ཚེ་འདི་ཉིད་ལ་གདོས་
བཅས་ ཤ་ ཁྲག་ གི་ ཕུང་ པོ་ འོད་ གསལ་ ལོངས་ སྤྱོད་ རྫོགས་ སྐུའི་ ཞིང་ ཁམས་ སུ་ དག་ནས།
ཆོས་སྐུ་ལྷུན་གྲུབ་ཏུ་རིན་པོ་ཆེའི་སྦུབས་སུ་གཏན་སྲིད་ཟིན་པར་བྱེད་པའི་གདམས་པ་ཟབ་མོ་
ཞིག་ཡོད་ཀྱི་བསྟན་པར་བྱའོ། །གསུངས་ནས། ཚོགས་ཁང་ཆེན་མོར་ཞི་ཁྲོ་དོན་གྱི་དཀྱིལ་
འཁོར་ཞལ་ཕྱེས་ནས། ཇོ་མོ་མཁར་ཆེན་བཟོས་ཐོག་དྲངས་ཡེ་ཤེས་ཀྱི་མཁའ་འགྲོ་མ་
འབུམ་ཕྲག་གཅིག་ལ་དབང་བསྐུར་ནས་ཁྲིད་དུ་མཛད་དེ། རྒྱུད་བཅུ་བདུན། ཀློང་
གསལ་དང་བཅོ་བརྒྱུད། དེ་དག་གི་མན་ངག་ཡི་གེ་རབ་ཏུ་མང་པོ་དང་བཅས་པ་རྣམས་
གསུངས་སོ། །དེ་ནས་དེ་རྣམས་ལས་རྒྱུད་རབ་ཏུ་རྒྱས་པའི་མན་ངག་རྣམས་ཕྱོགས་གཅིག་ཏུ་
ཕྱེས། སློབ་དཔོན་ཉིད་ཀྱིས་མཛད་པའི་ཟབ་འདུས་ཀུ་རུ་ལུའི་སྐོར་རྣམས་ཕྱོགས་གཅིག་
ཏུ་ཕྱེས་ཏེ། སློབ་དཔོན་དང་མཚོ་རྒྱལ་གྱིས་སོ་སོར་ཡི་གེ་བྲིས་ཏེ་དཀར་ཆག་ལ་མནན་
ནོ། །དེ་ནས་ཨོ་རྒྱན་སངས་རྒྱས་གཉིས་པས་བསམ་ཡས་ལྷུན་གྱིས་གྲུབ་པའི་གཙུག་ལག་ཁང་
སོགས་ནས། ཐུགས་སྲས་རྗེ་འབངས་ཉེར་ལྔ་སོགས་སྣོད་དང་སྐལ་བ་ལྡན་པ་རྣམས་ལ་
ཐེག་པ་རིམ་དགུའི་ཆོས་ཀྱི་འཁོར་ལོ་བསྐོར་བ་དང་ཁྱད་པར་དུ་རྫོགས་ཆེན་ཨ་ཏི་ཡོ་ག་ལ་
སོགས་པ་ནང་རྒྱུད་ཡོ་ག་གསུམ་གྱི་ཆོས་འཁོར་བསམ་གྱིས་མི་ཁྱབ་པ་གསུངས་པས་སྐལ་ལྡན་
གྱི་སློབ་མ་མང་པོ་སྨིན་གྲོལ་གྱི་ས་ལ་བཀོད་པར་མཛད་དོ། ། དེ་ནས་ཨོ་རྒྱན་ཆེན་པོས་མ་
འོངས་རྗེས་འཇུག་རྣམས་ཀྱི་དོན་དུ་མན་ངག་ཟབ་མོ་རྣམས་གཏེར་དུ་སྦས། ཕྱིས་སུ་གྲུབ་
ཐོབ་སྤྲུལ་པའི་སྐུ་བསམ་གྱིས་མི་ཁྱབ་པ་མང་པོ་བྱོན་ཏེ་ཟབ་མོ་གཏེར་གྱི་སྒོ་ཕྱེས། ལས་
ཅན་གྱི་གང་ཟག་མང་པོ་རྗེས་སུ་བཟུང་སྟེ་འགྲོ་དོན་བསམ་གྱིས་མི་ཁྱབ་པ་མཛད། དེ་ལྟར་
སྤྲུལ་སྐུ་གཏེར་སྟོན་གྲངས་མེད་པ་བྱུང་བ་ལས། འདིར་སྔ་འགྱུར་རྡོ་རྗེ་ཐེག་པའི་བསྟན་པ་
ཡོངས་རྫོགས་ཀྱི་ཡང་བཅུད་ཀློང་ཆེན་སྙིང་ཐིག་གི་བསྟན་པའི་ཆུ་འགོ། རྒྱལ་བ་གཉིས་པ་
ཀུན་མཁྱེན་ཀློང་ཆེན་རབ་འབྱམས་ནི། གཡོ་རུ་གྲའི་ཆ་སྟོད་གྲོང་དུ་སློབ་དཔོན་བསྟན་པ་
སྲུང་དང་འབྲོམ་བཟའ་མ་བསོད་ནམས་རྒྱན་གཉིས་ཀྱི་སྲས་སུ་འཁྲུངས། མའི་མངལ་ན་
གནས་པའི་དུས་ཡུམ་ལ་སེངྒེ་ཆེན་པོ་གཅིག་གི་དཔྲལ་བ་ན་ཉི་མའི་འོད་ཟེར་འབར་བས་སྲིད་
པ་གསུམ་ལྷག་གེར་གསལ་བ་ཞིག་རང་ཉིད་ལ་ཐིམ་པ་རྨིས། ས་སྤྲེལ་དབོ་ཟླའི་ཚེས་བཅུའི་
ཉིན་མངལ་གྱི་ཆུ་འཛིན་ལས་གྲོལ། བལྟམས་པའི་ཚེ་ན་ནམ་གྲུ་རེ་མ་ཏིས་ངས་བསྲུང་བ་
– 15



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
ཡིན་ཞེས་ལག་ཏུ་བླངས་ནས། སླར་ཡུམ་ལ་གཏད་ནས་མི་སྣང་བར་སོང༌། ལོ་ལྔ་ནས་
འབྲི་ཀློག་ལེགས་པར་མཁྱེན། ཡབ་ལས་བཀའ་བརྒྱད་བདེ་འདུས་སོགས་མང་པོ་གསན།
བཅུ་གཉིས་པའི་ཚེ་བསམ་ཡས་པ་མཁན་པོ་བསམ་གྲུབ་རིན་ཆེན་ལས་རབ་ཏུ་བྱུང༌། བཅུ་
དགུ་པར་གསང་ཕུ་ནེའུ་ཐོག་གི་ཆོས་གྲྭར་ཞུགས་ནས་བྱམས་ཆོས་སྡེ་ལྔ། ཚད་མ་སྡེ་བདུན་
སོགས་མཚན་ཉིད་ཐེག་པའི་ གཞུང་དང༌། སྒྲ་དང་སྙན་ངག་སོགས་ རིག་པའི་གནས་་་
ཐམས་ ཅད་ལ་ ཐོས་བསམ་མཐར་ཕྱིན་པར་བྱས། དེ་ནས་ འཇམ་ པའི་ དབྱངས་ དང་།
མཚོ་ལྡན་མ་སོགས་ཀྱི་སྒྲུབ་པ་མཛད་པས་ཀུན་ཀྱང་ཞལ་གཟིགས། ཁྱད་པར་སྒྲ་དབྱངས་
ལྷ་མོས་ཕྱག་མཐིལ་དུ་བཞག་ནས་གླིང་བཞི་རི་རབ་དང་བཅས་པ་ཞག་བདུན་ལ་བསྟན་ཅིང་
ལུང་བསྟན་ཐོབ། ཐོགས་པ་མེད་པའི་བློ་གྲོས་ལ་རང་དབང་ཐོབ་པས་བསམ་ཡས་ལུང་
མང་ བའམ་ ཀློང་ ཆེན་ རབ་འབྱམས་ ཞེས་ མཚན་ སྙན་ གྱི་ རྔ་ བོ་ ཆེ་ ཕྱོགས་ ཀུན་ ཏུ་ གྲགས།
སློབ་དཔོན་དན་ཕག་པ་དང་། གཞོན་ནུ་དོན་གྲུབ། སངས་རྒྱས་གྲགས་པ་སོགས་ལས་
མདོ་སྒྱུ་སེམས་གསུམ། རྙིང་མའི་རྒྱུད་འབུམ་གྱི་གཙོས་སྔ་འགྱུར་རྡོ་རྗེ་ཐེག་པའི་སྐོར་དང་།
གཞན་ཡང་ས་སྐྱ། བཀའ་བརྒྱུད། རྙིང་མའི་བླ་མ་མང་པོའི་དྲུང་ནས་མདོ་སྔགས་ཀྱི་
གཞུང་ལུགས་དང༌། མན་ ངག་གི་སྐོར་ སོགས་ གང་ལའང་ ཐོགས་པ་མེད་པར་མཛད།
རྒྱ་མའི་ཅོག་ལ་བྲག་ཕུག་ཏུ་ཟླ་བ་ལྔ་མུན་པའི་རྣལ་འབྱོར་ལ་བཞུགས་པའི་ཚེ། སིལ་སྙན་
གྱི་སྒྲ་གླུ་དབྱངས་དང་བཅས་བུད་མེད་ལོ་བཅུ་དྲུག་པའི་ན་ཚོད་ཅན་ཟ་འོག་གི་འཇོལ་བེར་
ཅན་རྟ་ལ་བཅིབས་པ་ཞིག་ གིས། རིན་པོ་ཆེའི་དབུ་རྒྱུན་ཞིག་ཀུན་མཁྱེན་པའི་དབུ་ལ་
བསྐོན་ནས་དུས་རྟག་ཏུ་བྱིན་གྱིས་རློབ་ ཅིང་དངོས་གྲུབ་སྦྱིན་ནོ་གསུངས་ནས། བདེ་་
གསལ་མི་རྟོག་པའི་ཏིང་ངེ་འཛིན་ལ་ཡུན་རིང་དུ་གནས། དེ་ནས་ཉི་ཤུ་རྩ་དགུ་བསམ་ཡས་
སུ་ཕེབས་པའི་ཡར་སྟོད་སྐྱོམ་གྱི་ཕུ་ནས་རིག་འཛིན་ཆེན་པོ་ཀུ་མཱ་རཱ་ཛ་དང་མཇལ། ཀུ་མཱ་
རཱ་ཛས་མདང་ལྷའི་བྱ་ཡིན་ཟེར་བའི་བྱ་ཡ་མཚན་གཅིག་ལ་བྱ་ཕྲན་མང་པོའི་ཚོགས་དང་
བཅས་བྱུང་ནས་ངའི་དཔེ་ཆ་རྣམས་ཕྱོགས་མཚམས་ཐམས་ཅད་དུ་ཁྱེར་སོང་བར་རྨིས་པས།
བརྒྱུད་པ་འཛིན་པ་ཞིག་འོང་ཟེར་ནས་ཤིན་ཏུ་མཉེས་ཏེ་སྙིང་ཐིག་གི་གདམས་པ་གནང༌།
ཁོང་ལ་ན་བཟའ་དང་གསོལ་ཆོས་གཉིས་ཀ་མེད། རྩོམ་པ་བྲེ་གསུམ་དང་དངུལ་ཆུ་རིལ་བུ་
ཏིལ་མ་ཙམ་ཉི་ཤུ་རྩ་གཅིག་ལས་མེད་པ་དེས་ཟླ་བ་མང་པོའི་འཚོ་བ་མཛད། ཁ་བ་བབས་
— 16 —



རྫོགས་པ་ཆེན་པོ་ཀློང་ཆེན་སྙིང་ཐིག་གི་ལོ་རྒྱུས་མེ་ཏོག་གི་ཕྲེང་བ་བཞུགས།
དུས་སྐྱེ་གཅིག་ཡོད་པ་དེའི་ནང་དུ་འཛུལ་ནས་གོས་སྟན་གཉིས་ཀའི་གོ་བཅད་པ་སོགས་ཆོས་
ཕྱིར་དཀའ་བ་སྤྱད་པ་བསམ་གྱིས་མི་ཁྱབ། དེ་ནས་གསང་བ་སྙིང་ཐིག་གི་དབང་ཁྲིད་དང་
རྫོགས་ཆེན་ སྡེ་གསུམ་གྱི་རྒྱུད་ལུང་མན་ངག་བསྟན་སྲུང་དང་བཅས་པ་བུམ་པ་གང་བྱོར་
གནང་ནས་བསྟན་པའི་རྒྱལ་ཚབ་ཏུ་དབྱུགས་འབྱིན་མཛད། ལོ་དྲུག་གི་བར་དུ་སྒྲུབ་པའི་
དམ་བཅའ་ཕུལ། སྒྲུབ་པ་ལ་བཞུགས་དུས་སྐལ་ལྡན་གྱི་རྣལ་འབྱོར་ཕོ་མོ་བརྒྱད་ལ་སྙིང་
ཐིག་གི་གདམས་པ་གནང༌། སྤྲོས་བཅས་ཀྱི་དབང་དུས་བྱིན་ཕབ་པས། རྣལ་འབྱོར་མ་
གཅིག་ལ་སྔགས་སྲུང་མ་མངོན་སུམ་དུ་བབས་ཏེ་འཁྲབ་བྱུང་བས། བླ་མ་ལ་ཕྱག་བྱས།
དཀྱིལ་འཁོར་ལ་བསྐོར་བ་བྱས། དོན་གྱི་ལྟ་སྒོམ་ཡིད་དཔྱོད་ དང་བྲལ་བའི་ གླུ་བླངས།
སློབ་མའི་ཚོགས་ཐམས་ ཅད་ཀྱིས་དཔའ་བོ་དང༌། མཁའ་འགྲོ། ཆོས་སྐྱོང་སྣ་ཚོགས་
པའི་གཟུགས་བརྙན་མངོན་སུམ་དུ་མཐོང༌། ཡང་ཉིན་གཅིག་ལྷོ་ནུབ་མཚམས་ནས་སློབ་
དཔོན་ཆེན་པོ་སྐུ་མདོག་དཀར་གསལ་ཟ་འོག་གི་བེར་དང་པདྨའི་མཉེན་ཞུ་ཅན་ལ་འཁོར་
དཔག་ཏུ་མེད་པས་བསྐོར་ནས་བྱོན་ཏེ་བླ་མ་ལ་ཐིམ་པ་ཀུན་གྱིས་མཐོང་། གངས་རི་ཐོད་
དཀར་ད་མཁའ་འགྲོ་ཡང་ཐིག་གི་ཡིག་ཆ་གཏན་ལ་འབེབས་དུས་སློབ་དཔོན་རིན་པོ་ཆེ་དང
ཡེ་ཤེས་མཚོ་རྒྱལ་མངོན་སུམ་དུ་བྱོན་ནས་གསང་བ་སྙིང་ཐིག་གི་ངོ་སྤྲོད་གཏད་རྒྱ་དང་བཅས་
པ་མཛད། ཁྱད་པར་དུ་ཡེ་ཤེས་མཚོ་རྒྱལ་ཉིན་ཞག་དྲུག་གི་བར་དུ་དངོས་སུ་བྱོན་ནས་
མཁའ་འགྲོ་སྙིང་ཐིག་གི་བརྡ་དོན་དཔེ་གསུམ་གྱི་སྒོ་ནས། དམིགས་པ་དང༌། ངོ་སྤྲོད་
ལུགས། བརྗོད་པའི་ཚུལ་ངོ་མཚར་ཅན་གནང་བས། སྔ་ན་མ་གྲགས་ཤིང་ཡི་གེ་ན་མི་
གསལ་བ་མང་པོ་ཐུགས་ལས་རང་རྡོལ་དུ་བྱུང༌། ཡང་རྒྱབ་ཆོས་དང་རིན་པོ་ཆེ་གསང་བའི་
ངོ་སྤྲོད་མཛད་པའི་ཚེ་ཡེ་ཤེས་མཚོ་རྒྱལ་གྱིས་བུམ་པ་བསྣམས་ནས་དབང་བསྐུར་བ་མཐོང་
བས་ཐམས་ཅད་འུར་ལངས་ཕྱག་འཚལ་ཏེ་ངོ་མཚར་གྱི་ལྟས་མང་པོ་བྱུང༌། ལྷ་སར་བྱོན་
ནས་ཇོ་བོ་མཇལ་དུས་ཇོ་བོས་མཛོད་སྤུ་ནས་འོད་ཟེར་བྱུང་སྟེ་ཉིད་ཀྱི་སྨིན་མཚམས་སུ་ཐིམ་
ཇོ་ བོའི་ སྐུ་ ལས་ འོད་ འཕྲོས་ དབུའི་སྟེང་ ནས་ སངས་ རྒྱས་ རབ་ བདུན་དང༌། སྨན་བླ།
སྤྱན་རས་གཟིགས་སོགས་ཀྱི་ཞལ་གཟིགས། དུས་ཐམས་ཅད་དུ་སློབ་དཔོན་ཆེན་པོ། གུ་
རུ་དྲག་པོ། དམ་པ་རིགས་བརྒྱ། སྒྲུབ་ཆེན་བཀའ་བརྒྱད་ལ་སོགས་པ་སངས་རྒྱས་བྱང་
སེམས་རྣམས་ཀྱིས་ཞལ་གཟིགས་ནས་བསྟན་བཅོས་རྩོམ་པར་བསྐུལ་ཞིང་བཀའི་གནང་བ་
–
17 ཡང་ན་



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས། །
ཐོབ་པ་ལས། དགོངས་གཏེར་བསྟན་བཅོས་ཀྱི་ཚུལ་དུ་བསྩལ་བ་མཛོད་ཆེན་བདུན་དང༌།
ངལ་གསོ་སྐོར་གསུམ། རང་གྲོལ་སྐོར་གསུམ། གསང་བའི་སྙིང་པོ་ལ་སྙིང་ཐིག་དང་
མཐུན་པའི་ཊི་ཀ་མུན་སེལ་སྐོར་གསུམ། སྙིང་ཐིག་ཡ་བཞི་སོགས་གསུང་རབ་ཀྱི་རྣམ་
གྲངས་བསམ་གྱིས་མི་ཁྱབ་པའི་ཚུལ་དཀར་ཆག་རིན་པོ་ཆེའི་མཛོད་ཁང་ལྟར་རོ། །དུས་རྒྱུན་
དུ་སྔགས་བདག་མ་མོ་དང༌། གཟའ། དམ་ཅན་གསུམ་ལས་ལ་བྲན་བཞིན་དུ་འཁོལ་
ཞིང་བཀའ་ཉན་པས། གངས་རི་ཐོད་དཀར་དུ་མཛོད་བདུན་སོགས་རྩོམ་པའི་ཚེ་ཁྱབ་
འཇུག་ཆེན་པོ་ལ་སྣག་ཚ་མཉེར་བཅུག་པ་ཉེ་གནས་པས་མངོན་སུམ་དུ་མཐོང༌། དབུས་
གཙང་། དབུ་གཡོར། ལྷོ་མོན་སོགས་ཀྱི་ཡུལ་མཐའ་དག་ནས་སློབ་མ་སྟོང་ཕྲག་ཚོགས་
པ་ལན་མང་དུ་བྱུང་། སྐབས་ཤིག་སློབ་མ་མང་པོ་ལ་ཟབ་ཆོས་ཀྱི་གདམས་ངག་མང་པོ་
གསུང་སྐབས། ཁྱེད་རྣམས་ཀྱི་ ལྷག་པར་ཁྲེགས་ཆོད་དང་ ཐོད་རྒལ་གྱི་ཉམས་ལེན་ ལ་་
གནད་དུ་བསྣུན། མ་གོ་བ་བྱུང་ན་ཡང་ཏིག་ཡིད་བཞིན་ནོར་བུ་འདི་བསམ་འཕེལ་ནོར་བུ་
འདྲ་བས་ལྟ་རྟོགས་ཞིབ་མོར་གྱིས་ལ་སྒོམས་དང༌། ཆོས་ཉིད་ཟད་པའི་ས་ལ་མྱ་ངན་ལས་
འདས་པར་འགྱུར་རོ་ཞེས་གདམས། དེ་ནས་ཆུ་ཡོས་དགུང་ལོ་ལྔ་བཅུ་རྩ་དྲུག་བཞེས་པའི་
རྒྱལ་ཟླ་བའི་ཚེས་བཅོ་བརྒྱད་ཀྱི་ཉིན། སྐུ་གདུང་ཉིད་ཆོས་སྐུའི་བཞུགས་སྟངས་ཀྱི་གདུང་
ཆེན་ལྔ་དང་རིང་བསྲེལ་གྱི་འབྱུང་གནས་སུ་བཞག་ནས་འཇའ་འོད་ལ་སོགས་ཏེ་ཐེག་པ་
མཆོག་གི་གདོད་མའི་ས་ལ་གྲུབ་མཐའ་སྙོགས་པའི་རྟགས་མཚན་ཕུལ་དུ་ཕྱིན་པས་འགྲོ་བ་རྒྱུ་
མཚོ་དད་པའི་ཞིང་ས་ལ་བཀོད་དེ་དགོངས་པ་གདོད་མའི་གཞི་དབྱིངས་སུ་ཐིམ་མོ། ། དུས་
ཕྱིས་པཎ་ཆེན་བི་མ་ལ་དང་ཆོས་རྒྱལ་ཁྲི་སྲོང་རྒྱལ་སྲས་ལྷ་རྗེ་རྣམས་ཟུང་དུ་འཇུག་པའི་རྣམ་
འཕྲུལ། ཀུན་མཁྱེན་འཇིགས་མེད་གླིང་པ་ནི། གུ་རུ་རིན་པོ་ཆེའི་ལུང་བསྟན་བཀའ་རྒྱ་
མ་ལས། ལྷོ་ཕྱོགས་འོད་ཟེར་མིང་ཅན་སྤྲུལ་བའི་སྐུ། །ཟབ་དོན་སྙིང་ཐིག་ཆོས་ཀྱིས་འགྲོ་
བ་འདྲེན། ། འབྲེལ་ཚད་རིག་འཛིན་ཞིང་དུ་འཕེན་པ་འབྱུང༌། ། ཞེས་དང་། ཨོ་རྒྱན་ཆོས་
རྗེ་གླིང་པའི་ལུང་བྱང་ལས། དབུ་གཡོར་གཞུང་དུ་བྱང་སེམས་པདྨའི་མིང་། །བཀའ་རྙིང་
བསྟན་སྐྱོང་ཐབས་མཁས་འགྲོ་བ་འདུལ། ། ཞེས་དང་། གུ་རུ་ཆོས་དབང་། སངས་རྒྱས་
གླིང་པ། རྭ་སྟོན་ཡབ་སྲས་སོགས་ཀྱི་གཏེར་ཁ་གསར་རྙིང་མང་པོ་ལས་གསལ་བ་ལྟར་
འཕྱོང་རྒྱས་སྲོང་བཙན་བང་སོ་དམར་པོའི་ལྷོ་ཕྱོགས་དཔལ་རི་དགོན་པའི་ཉེ་འདབས་སུ།
STH
1
—— 19



རྫོགས་པ་ཆེན་པོ་ཀློང་ཆེན་སྙིང་ཐིག་གི་ལོ་རྒྱུས་མེ་ཏོག་གི་ཕྲེང་བ་བཞུགས།
ཆོས་རྗེ་འབྲུག་པའི་ཐུགས་སྲས་ཆེ་བ་དྲུག་གི་ནང་ཚན་རྒྱ་བྲག་པའི་དཔོན་རིགས་སུ་རབ་བྱུང་
བཅུ་གཉིས་པའི་ས་མོ་བྱ་ལོའི་རྒྱལ་ཟླ་བའི་ཚེས་ཀུན་མཁྱེན་ཆེན་པོའི་སྐུ་མཆོད་ཉིན་སྔ་དྲོའི་
ཆར་སྐུ་འཁྲུངས། ཆུང་ངུ་ནས་གཏེར་ཆེན་སངས་རྒྱས་བླ་མ་དང་ཆོས་རྗེ་གླིང་པའི་སྔོན་
རབས་གསལ་བ་སོགས་དམ་པའི་རིགས་སད། དགུང་ལོ་དྲུག་པར་དཔལ་གྱི་རི་བོའི་ཆོས་
གྲྭར་ཞུགས། མཚོ་རྒྱལ་སྤྲུལ་སྐུ་ངག་དབང་བློ་བཟང་པདྨར་གཙུག་ཕུད་ཕུལ་བས་མཚན་
པདྨ་མཁྱེན་བརྩེའི་འོད་ཟེར་ཞེས་གསོལ། ངག་དབང་ཀུན་དགའ་ལེགས་པའི་ འབྱུང་
གནས་ཀྱི་དྲུང་ནས་དགེ་ཚུལ་གྱི་སྡོམ་པའང་བཞེས། གནས་བརྟན་ཀུན་བཟང་འོད་ཟེར་
ལས་གྲོལ་ ཏིག་དང་བླ་མ་དགོངས་འདུས་སོགས་ཀྱི་དབང་ལུང་དང༌། དགུང་ལོ་བཅུ་
གསུམ་པར་རིག་འཛིན་ཐུགས་མཆོག་རྡོ་རྗེ་མཇལ་ནས་ཕྱག་རྒྱ་ཆེན་པོ་ཡེ་ཤེས་མཐོང་གྲོལ་
སོགས་གསན། གཞན་ཡང་གཏེར་ཆེན་དྲི་མེད་གླིང་པ། ཞང་སྒོམ་དྷརྨ་ཀིརྟི། སྨིན་
གླིང་གྲུབ་དབང་ཤྲཱི་ནཱ་ཐ་སོགས་ཡོངས་འཛིན་དུ་མ་ལས་སྔ་འགྱུར་བཀའ་མ་དང་གཏེར་ཁ་
གོང་འོག་གཙོ་བོར་གྱུར་བའི་བཀའ་གཏེར་འགང་ཆེ་བ་རྣམས་གསན། དགུང་ལོ་ཉེར་
བརྒྱད་ས་མེ་གླང་ཆོ་འཕྲུལ་ཆེན་པོ་ནས་རང་དགོན་དཔལ་རིའི་སྒོམ་ཁང་ཐིག་ལེ་ཉག་གཅིག་
ཏུ་ལོ་གསུམ་བཅད་རྒྱ་དམ་པོས། གཙོ་བོར་གཏེར་ཆེན་ཤེས་རབ་འོད་ཟེར་གྱི་ཟབ་གཏེར་
གྲོལ་ཏིག་དགོངས་པ་རང་གྲོལ་རིང་བརྒྱུད་དང་ཉེ་བརྒྱུད་ཀྱི་ཚུལ་དུ་བཀའ་བབས་པ་ལྟར་
དེའི་ བསྐྱེད་རྫོགས་ཁོ་ན་ཐུགས་ ཉམས་ སུ་ བཞེས་ པས་དྲོད་རྟགས་ཁྱད་ པར་ ཅན་བརྙེས།
གཞན་ཡང་གཏེར་ཁ་གོང་འོག་གིས་མཚོན་ཟབ་གཏེར་མང་པོའི་ལྷ་རབ་འབྱམས་ཀྱི་བསྙེན་
སྒྲུབ་མཐར་ཕྱིན་པས་རྣམ་པར་སྨིན་པའི་རིག་འཛིན་གྱི་ལྡང་ཚད་མངོན་དུ་གྱུར། རྩ་རླུང་
ཐིག་ལེའི་རྣལ་འབྱོར་ལ་དབང་འབྱོར་བས་མགྲིན་པ་ལོངས་སྤྱོད་ཀྱི་འཁོར་ལོ་རྩ་ཁམས་ཡི་
གེའི་སྤྲིན་དུ་དེངས་ཤིང་སྣང་བ་དཔེ་ཆར་ཤར་བས་ཚིག་དོན་ཕུན་སུམ་ཚོགས་པའི་རྡོ་རྗེའི་གླུ་
སོགས་ཆོས་ཀྱི་མཛོད་ཆེན་པོ་བརྡོལ། སློབ་དཔོན་འཇམ་དཔལ་བཤེས་གཉེན་གྱིས་དངོས་
སུ་བྱིན་གྱིས་བརླབས་པའི་མཐུས་མཚོན་བྱེད་དཔེའི་ཡེ་ཤེས་ཇི་བཞིན་པ་ཐུགས་ཉམས་སུ་
བསྟར་བས་ཧེ་རུ་ཀའི་ཆོས་ཀྱི་བརྗིད་པའི་བརྟུལ་ཞུགས་ཆེན་པོའི་སྤྱོད་པ་བསྐྱངས། རིག་
འཛིན་འཇིགས་མེད་གླིང་པ་ནི་འཕགས་པ་སེམས་ཉིད་ངལ་གསོ་དངོས་སུ་དགེ་བའི་བཤེས་
གཉེན་གྱི་ཚུལ་བཟུང་ནས་ཨོ་རྒྱན་སངས་རྒྱས་གཉིས་པ། པཎ་ཆེན་བི་མ་མི་ཏྲ། ཀུན་
= 19 །



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
མཁྱེན་ཀློང་ཆེན་རབ་འབྱམས་ལ་སོགས་པ་ལས་དགོངས་བརྡ་སྙན་བརྒྱུད་ཀྱི་བརྒྱུད་གསུམ་
ཆིག་རྫོགས་སུ་བླངས་ཏེ། ལས་དང་སྐལ་བར་ལྡན་པའི་གང་ཟག་རྣམས་ལ་བསྟན་པ་
ཡོངས་རྫོགས་ཀྱི་ཆོས་འཁོར་བསྐོར་ཞིང་མངོན་པར་རྫོགས་པའི་སངས་རྒྱས་དངོས་སུ་་་
བཞུགས་པ་ཡིན་ཏེ། འཇིགས་མེད་རྒྱལ་བའི་མྱུ་གུའི་ཞལ་ནས་ཀྱང་། ཁྱེད་རྣམས་ཀྱི་
ཉམས་སུ་ལེན་ཅིང་གསོལ་བ་འདེབས་ནུས་ན། ང་ཡི་བླ་མ་རིག་འཛིན་འཇིགས་མེད་གླིང་
པ་ནི་རྫོགས་པའི་སངས་རྒྱས་རྡོ་རྗེ་འཆང་ཆེན་པོ་ཉིད་གང་ཟག་མི་ཡི་ཚུལ་བཟུང་སྟེ་སེམས་
ཅན་གྱི་དོན་དུ་བྱོན་པ་ཞིག་ཡིན་ལ། དེ་དང་ཁྱེད་ཚོའི་བར་དུ་ང་མ་གཏོགས་མེད་པས་
བརྒྱུད་པ་གསེར་གྱི་ཉག་ཐག་ལ་དམ་སེལ་གྱི་གཡས་མ་གོས་པ་ཞིག་ཡིན་པས། བྱིན་རླབས་
ཀྱི་བརྒྱུད་པ་གཞན་དང་མི་འདྲ་བ་ཞིག་ཡིན་གསུངས། སྒྲུབ་གནས་ཚེ་རིང་ལྗོངས་སུ་སྙིང་
པོའི་སྒྲུབ་པ་ལ་བཞུགས་སྐབས་མདུན་གྱི་ནམ་མཁར་ཨོ་རྒྱན་ཆོས་ཀྱི་རྒྱལ་པོ་ལ་འཁོར་རིག་
འཛིན་མཁའ་འགྲོའི་ཚོགས་དང་བཅས་པ་འཇའ་འོད་ཀྱི་ཀློང་དུ་འོད་གསལ་གྱི་ངང་ནས་
མཇལ་ཏེ་བརྡ་དོན་སྤྲོས་པ་མེད་པའི་དབང་མང་པོ་བསྐུར་བའི་མཐར་རང་ཉིད་ལ་ཐིམ་པ་
ཞིག་བྱུང༌། དཔལ་གྱི་བསམ་ཡས་མཆིམས་ཕུ་གསང་ཆེན་མཁའ་འགྲོའི་ཚོགས་ཁང་མེ་
ཏོག་ཕུག་ཏུ་ལོ་གསུམ་སྙིང་པོའི་སྒྲུབ་པ་ལ་གཞོལ་བའི་ཚེ། མཉམ་གྱི་སྣང་ཆ་ལ་ཀུན་མཁྱེན་
ངག་གི་དབང་པོ་ཀློང་ཆེན་རབ་འབྱམས་ཀྱི་ཞལ་ཐེངས་གསུམ་མཇལ་ཞིང༌། དགོངས་
བརྡ་སྙན་བརྒྱུད་ཀྱི་བརྒྱུད་གསུམ་ཡོངས་རྫོགས་ཀྱི་སྒོ་ནས་རང་བཞིན་རྫོགས་པ་ཆེན་པོའི་
དོན་རྒྱུད་ཀྱི་ དགོངས་ པ་ ཟབ་མོས་རྒྱུད་བྱིན་གྱིས་བརླབས་པར་མཛད་དེ་དགོངས་ཀློང་།
དབྱེར་མེད་དུ་གྱུར། བླ་མ་དགོངས་པ་འདུས་པའི་བསྙེན་སྒྲུབ་ཀྱི་སྐབས་སྤྱི་གཙུག་ནས་རྟ་
སྐད་ཀྱི་གདངས་འཚེར་བ་ཕྱོགས་ཐམས་ཅད་ནས་ཐོས་པས་ཨོ་རྒྱན་ཆེན་པོས་དཔལ་པདྨ་
དབང་ཆེན་ཞེས་མཚན་གསོལ། ཁྱད་པར་འོད་གསལ་གྱི་སྣང་ཆར་བལ་ཡུལ་གྱི་མཆོད་
རྟེན་བྱ་རུང་ཁ་ཤོར་ཡིན་སྙམ་པ་ཞིག་གི་སྐོར་ལམ་དུ་སླེབས་ཏེ། ཆོས་སྐུ་ཡེ་ཤེས་ཀྱི་མཁའ་
འགྲོ་མའི་ཞལ་མངོན་སུམ་དུ་མཇལ་ཏེ། མཁའ་འགྲོའི་བརྡ་རིས་ཕྱི་མཆོད་རྟེན་གྱི་་་་
དབྱིབས་སུ་ཡོད་པ་ལ་ནང་བློས་དཔྱད་དུ་མི་བཟོད་པའི་མཁའ་འགྲོའི་གསང་བའི་བརྡ་རིས་
ཤིག་ཕྱག་ཏུ་སྤྲད། དེ་ཀློག་པར་མ་ནུས་པས་སྒྲིམ་པར་བརྩམས་པ་ན། སྐད་ཅིག་དེ་ཉིད་
ལ་མཆོད་རྟེན་གྱི་རི་མོའང་ཡལ། །ནང་གི་བརྡ་རིས་རྣམས་བོད་ཡིག་ཉག་གཅིག་ཏུ་སོང་
20



རྫོགས་པ་ཆེན་པོ་ཀློང་ཆེན་སྙིང་ཐིག་གི་ལོ་རྒྱུས་མེ་ཏོག་གི་ཕྲེང་བ་བཞུགས།
བས་ཐུགས་རྗེ་ཆེན་པོའི་སྒྲུབ་ སྐོར་དུ་འདུག ཚིག་དོན་ ཐམས་ ཅད་བློ་ལ་ དཔར་གྱིས་
བཏབ་པ་ལྟ་བུའི་ངོ་མཚར་ཚད་ལས་འདས་པ་བྱུང༌། ཕྱིས་སུ་སྐལ་ལྡན་མང་པོ་རིག་འཛིན་
གྱི་ས་ལ་བཀོད་པའི་ལུང་ཡང་བསྟན་ནས། མཁའ་འགྲོ་མ་ཡང་མི་སྣང་བར་སོང་། དེ་ལ་
བརྟེན་ནས་ཀློང་ཆེན་ནམ་མཁའ་མཛོད་ཀྱི་ཐུགས་གཏེར་ཆེན་མོ་གཏན་ལ་ཕབ་སྟེ། སྔ་
འགྱུར་རྒྱུད་འབུམ་རིན་པོ་ཆེའི་རྟོགས་པ་བརྗོད་པ་འཛམ་གླིང་ཐ་གྲུར་ཁྱབ་པའི་རྒྱན་ཅེས་བྱ་
བ་མཛད། གཞན་ཡང་ཐུགས་གཏེར་ཀློང་ཆེན་སྙིང་ཐིག་གི་གཞུང་རྩ་བ་གསལ་བྱེད་དང་
བཅས་པ་མཛད། དགོངས་གཏེར་བསྟན་བཅོས་ཀྱི་ཚུལ་དུ་བསྩལ་པའི་བསྟན་པ་ཡོངས་
རྫོགས་ཀྱི་ལམ་རིམ་ཡོན་ཏན་རིན་པོ་ཆེའི་མཛོད་རྩ་འགྲེལ་སོགས་ཕུལ་དུ་བྱུང་བའི་གསུང་
འབུམ་གླེགས་བམ་དགུར་ལོངས་པ་བཞུགས། དེའི་རྒྱུད་འཛིན་མདོ་དབུས་གཙང་གསུམ་
གྱི་སློབ་མ་གྲངས་ལས་འདས་པ་བྱུང་། ཁྱད་པར་ཁམས་ཕྱོགས་ཀྱི་རྡོ་གྲུབ་ཀུན་བཟང་
གཞན་ཕན་དང་། འཇིགས་མེད་རྒྱལ་བའི་མྱུ་གུ་སོགས་རྒྱུད་འཛིན་གྱི་སློབ་མ་མང་པོ་བྱུང་
བ་ལ། ཀློང་ཆེན་མཛོད་བདུན་དང༌། ངལ་གསོ་སྐོར་གསུམ། རང་གྲོལ་སྐོར་གསུམ།
རྒྱུད་གསང་བ་སྙིང་པོ། སྙིང་ཐིག་ཡ་བཞི། ཡོན་ཏན་རིན་པོ་ཆེའི་ མཛོད་རྩ་འགྲེལ།
ཐུགས་གཏེར་སྙིང་ཐིག་གི་གཞུང་རྩ་བ་གསལ་བྱེད་དང་བཅས་པ། ཁྱད་པར་གསར་རྙིང་
རིས་མེད་ཀྱི་ཆོས་ཚུལ་མཐའ་ཡས་པའི་བཤད་ལུང་སོགས་བསམ་གྱིས་མི་ཁྱབ་པ་གནང་སྟེ།
སྐལ་ལྡན་གྱི་སློབ་མ་གྲངས་ལས་འདས་པ་རྗེས་སུ་བཟུང་སྟེ་འགྲོ་དོན་དཔག་ཏུ་མེད་པ་མཛད་
དེ་མཚན་སྙན་གྱིས་ས་སྟེང་ཁྱབ་པ་བྱུང༌། བོད་ཁམས་མཐའ་དབུས་རྒྱ་ཧོར་ཚུན་ཆད་དུ་
འཕྲིན་ལས་རྒྱ་ཆེ་ལ་རྒྱུན་ཆགས་པས། སྔོན་ཆད་མ་གྲོལ་བའི་ལུས་ཅན་བསམ་གྱིས་མི་ཁྱབ་
པ་ཚེ་གཅིག་ལུས་གཅིག་ལ་ཆོས་སྐུ་གདོད་མའི་གཞི་ཐོག་ཏུ་གྲོལ་བར་མཛད་པའི་ཟབ་ཆོས་
ཁྱད་པར་ཅན་ཀློང་ཆེན་སྙིང་གི་ཐིག་ལེ། སྔ་འགྱུར་ཟབ་གཏེར་རྒྱ་མཚོའི་ཡང་ཞུན་གཅིག་
ཏུ་དྲིལ་བ། ཤིན་ ཏུ་ གསང་བ་ཆེན་པོ་དབྱིངས་ཀྱི་མཁའ་འགྲོ་རྣམས་ཀྱི་གསང་མཛོད།
འཇིག་རྟེན་དུ་འབྱོན་དཀའ་བ་ཨུ་དུམ་ཝཱ་རའི་མེ་ཏོག་ལྟ་བུ། འབྲེལ་ཚད་ཐར་ལམ་དུ་
འགོད་པའི་ཟབ་ཆོས་ཁྱད་པར་ཅན་ཀློང་ཆེན་སྙིང་ཐིག་གི་ལོ་རྒྱུས་མདོར་བསྡུས་ཙམ་བརྗོད་
པ་ཡིན་ནོ། །
ཅེས་པ་འདི་ནི་སྔགས་ཆང་མགོན་པོ་ཚེ་བརྟན་གྱིས་ཨ་རིའི་ཕྱོགས་ཀྱི་སྔ་འགྱུར་རྙིང་མའི་བསྟན་པ་
21



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
ལ་གསར་དུ་ཞུགས་པ་རྣམས་ལ་ཕན་ཕྱིར་བྲིས་སོ། ། སརྦ་མངྒ་ལཾ། །
།
22



རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་འབྲུ་འགྲེལ་རྣམ་མཁྱེན་ཐར་གླིང་བགྲོད་པའི་ཐེམ་སྐས།
༄༅། །རྫོགས་པ་ཆེན་པོ་ཀློང་ཆེན་སྙིང་ཏིག་གི་སྔོན་འགྲོའི་འབྲུ་འགྲེལ་
རྣམ་མཁྱེན་ཐར་གླིང་བགྲོད་པའི་ཐེམ་སྐས་ཞེས་བྱ་བ་བཞུགས་སོ། །
༄༅། །ན་མོ་གུ་རུ་ཡེ། དུས་གསུམ་རྒྱལ་བའི་འཕྲིན་ལས་གཅིག་བསྡུས་དྲི་མེད་མཚོ་
གླིང་པད་སྡོང་རྩེ་ལས་འཁྲུངས། །ཤིན་ཏུ་ངོ་མཚར་མཚན་དཔེ་ཡོངས་རྫོགས་མི་མཇེད་ཞིང་
འདིར་སྤྲུལ་པའི་ཚུལ་བསྟན་ཏེ། ། རྫུ་འཕྲུལ་ཆེན་པོས་ལྷ་འདྲེ་བཏུལ་ཞིང་འགྲོ་བ་མ་ལུས་
བྱང་ཆུབ་ལམ་ལ་བཀོད། ། སྐྱེ་འཆི་གཉིས་སྤངས་མཚོ་སྐྱེས་རྡོ་རྗེ་གཏན་གྱི་སྐྱབས་སུ་ཁྱོད་
བསྟེན་བྱིན་གྱིས་རློབས། ། སངས་རྒྱས་ཀུན་གྱི་སྔ་རོལ་ཉིད་དུ་ཁྱད་ཆོས་དྲུག་གིས་མངོན་པར་
སངས་རྒྱས་གདོད་མའི་མགོན་པོ་ཀུན་ ཏུ་བཟང༌། །གངས་རིའི་ལྗོངས་སུ་སྡེ་གསུམ་ཀློང་
དགུའི་བསྟན་པའི་ཉི་གཞོན་ཁྱབ་བརྡལ་འདྲེན་ལ་ཤིང་རྟ་ཆེན་པོའི་རྣམ་པར་རོལ། ། རྒྱུན་
དྲུག་མཆོག་གཉིས་སྤོབས་པ་རྩལ་རྫོགས་འཇམ་པའི་དབྱངས་ཀྱི་མཁྱེན་བརྩེར་རྗེས་ཆགས་
དབྱངས་ཅན་མགྲིན་ཞུགས་ངག་གི་དབང་། ། འཆད་རྩོད་རྩོམ་པའི་འཕྲིན་ལས་ཟླ་མེད་སྐུ་
གསུམ་ལྷུན་རྫོགས་དྲི་མེད་འོད་ཟེར་ཁྱོད་གཅིག་གཏན་གྱི་སྐྱབས་སུ་བསྟེན། ། བསིལ་ལྡན་
ཞིང་གི་ཐུབ་བསྟན་ཉིན་བྱེད་ཁྲི་སྲོང་ལྡེའུ་བཙན་གདུལ་བྱའི་ལྷག་མ་སྐྱོང་ཕྱིར་བྱོན། ། མཚོ་
སྐྱེས་རྗེ་དང་ཀུན་མཁྱེན་ཆོས་རྗེས་དགོངས་བརྒྱུད་བྱིན་ཐོབ་རྫོགས་པ་ཆེན་པོར་རང་བྱན་
ཚུད། ། བཀའ་གཏེར་མན་ངག་ཆོས་ཚུལ་རྒྱ་མཚོའི་གསུང་གི་སྣང་བས་གསང་བསྟན་རྒྱལ་
མཚན་གཞིར་བཞེངས་བསླངས། །གངས་ཅན་གྲུབ་བརྒྱའི་འཁོར་ལོའི་བསྒྱུར་རྒྱལ་འཇིགས་
མེད་གླིང་པས་བྱང་ཆུབ་བར་དུ་བདག་ཡིད་སྐྱོངས། །ཐུན་མོང་ཐུན་མིན་སྔོན་འགྲོས་ཐུགས་
སྦྱངས་མི་མེད་དབེན་རིར་སྒྲུབ་ཚུགས་བརྟན། ། སྣང་བཞིའི་ལམ་ནས་གདོད་མའི་ སར་་
གཤེགས་སྙིང་ཐིག་གྲུབ་པའི་རིག་པ་འཛིན། །འཇིགས་མེད་རྒྱལ་བའི་མྱུ་གུའི་ཞབས་སོགས་
རིམ་བྱོན་བརྒྱུད་པའི་བླ་མ་ལ། ། གུས་པས་འདུད་དོ་བརྩེ་བས་གཟིགས་ལ་དགོངས་བརྒྱུད་
བྱིན་རླབས་ད་སྩོལ་ཅིག ། ཐེག་པ་རིམ་དགུའི་ཟབ་གནད་གཅིག་བསྡུས་པ། །འབྲེལ་ཚད་
— 23 ཡག་



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
སྐུ་ གསུམ་ གླིང་དུ་བགྲོད་པའི་ལམ། ། ཀློང་ཆེན་སྙིང་ཐིག་སྔོན་འགྲོའི་འབྲུ་འགྲེལ་ནི། །
བརྒྱུད་ལྡན་བླ་མའི་ཞལ་ལུང་ཇི་བཞིན་བྲི། །
དེ་ལ་འདིར་རྫོགས་པ་ཆེན་པོ་ཀློང་ཆེན་སྙིང་ཏིག་གི་ཐུན་མོང་ཕྱི་ནང་གི་སྔོན་འགྲོ་
རྣམས་མཚུངས་མེད་བླ་མ་དམ་པའི་ཞལ་རྒྱུན་ཇི་ལྟ་བ་བཞིན་བརྗེད་ཐོར་བྱ་བ་འདི་ལ་དོན་
གསུམ། ཐུན་མོང་ཕྱིའི་སྔོན་འགྲོ། ཐུན་མིན་ནང་གི་སྔོན་འགྲོ། ཉམས་ལེན་དངོས་
གཞིའི་ཆ་ལག་ཉེ་ལམ་འཕོ་བའི་ཁྲིད་དང་གསུམ་ལས། །
དང་པོ་ལའང་གཉིས་ཏེ། ལྡང་བའི་རྣལ་འབྱོར་དང༌། བློ་སྦྱོང་བའི་རིམ་པའོ། །
དང་པོ་ཐོ་རངས་ལྡང་བའི་དུས་ལ་བབ་པ་ན། མདུན་གྱི་ནམ་མཁར་འཇའ་ཟེར་
འོད་ཕུང་གི་ཀློང་ན་རྩ་བའི་བླ་མ་ཨོ་རྒྱན་མཚོ་སྐྱེས་རྡོ་རྗེའི་རྣམ་པ་ཅན་ཞལ་འཛུམ་མདངས་
ལྡན་པ་ལ་འཁོར་དཔའ་བོ་དང་མཁའ་འགྲོའི་ཚོགས་ཀྱིས་བསྐོར་པ་ཀུན་གྱི་ཕྱག་ན་ཌ་མ་རུ་
དཀྲོལ་བའི་སྒྲ་སྔགས་ཀྱི་གདངས་སུ་བསྒྲགས་པས་བསྐུལ་ཏེ་གཉིད་ལས་སད་པར་བསམ་
ཞིང་མལ་ནས་ཧར་གྱིས་ལངས་ཏེ། མ་འོངས་པ་ན་རྣམ་པར་སྣང་མཛད་ཀྱི་ངོ་བོར་འཚང་
རྒྱ་བའི་རྟེན་འབྲེལ་ལུས་ལ་བསྒྲིགས་པས་རྟོགས་པ་སེམས་ལ་འཆར་ཕྱིར་ལུས་གནད་རྣམ་
སྣང་ཆོས་བདུན་བཅའ་ བ་ནི། རྐང་པ་རྡོ་རྗེ་སྐྱིལ་ཀྲུང་། ལག་གཉིས་ མཉམ་ བཞག
སྒལ་ཚིགས་དྲང་མོར་བསྲངས་པ། དཔུང་བ་ལྷོད་དེ་བརྒྱང་བ། མགྲིན་པ་ཡིད་ཙམ་
དགུག་པ། ལྕེ་ཡི་རྐན་ལ་སྦྱོར་པ། མིག་གཉིས་སྣ་རྩེ་ལ་ཁྲབ་པ་དང་བདུན། དེ་ལྟར་
ལུས་གནད་ལེགས་པར་བཅོས་ཏེ། དེ་ནས་རླུང་རོ་དགུ་ཕྲུགས་སུ་འབུད་པ་ནི། ལག་པ་
གཉིས་རྡོ་རྗེ་ཁུ་ཚུར་བཅིངས་པའི་མཐེ་བོང་གིས་ལས་རླུང་རྒྱུ་བའི་ལམ་སྲིན་ལག་གིས་རྩ་
མནན་ཏེ། ལག་པ་གཡས་པའི་ཁུ་ཚུར་གྱིས་བརླ་གཡས་པའི་རྩ་བོ་ཆེ་མནན། གཡོན་
པའི་ཁུ་ཚུར་གྱི་མཛུབ་མོས་སྣ་བུག་གཡོན་པ་བཀག་སྟེ། སྣ་བུག་གཡས་ནས་ཞེ་སྡང་གི་རླུང་
དཀར་སྨུག་སྨུག་ཕྱིར་སང་གིས་ཐོན་ཏེ་སོར་བཅུ་དྲུག་གི་མཚམས་ཀྱི་མདུན་གྱི་བར་སྣང་ལ་
ཡལ་བར་བསམ་པ་ལ་ཚེ་རབས་འཁོར་བ་ཐོག་མ་མེད་པ་ནས་ཞེ་སྡང་གི་སྒོ་ནས་བསགས་
པའི་ སྡིག་ སྒྲིབ་ བག་ཆགས་ ནད་ གདོན་ དང་ བཅས་ པ་ ལྷག་ མེད་ དུ་དག་ པར་བསམས།
ཡང་གཡོན་པའི་ཁུ་ཚུར་གྱིས་བརླ་གཡོན་པའི་རྩ་བོ་ཆེ་མནན། གཡས་པའི་ཁུ་ཚུར་གྱི་
མཛུབ་མོས་སྣ་བུག་གཡས་པ་བཀག་སྟེ། སྣ་བུག་གཡོན་ནས་འདོད་ཆགས་ཀྱི་རླུང་དམར་
24 –



རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་འབྲུ་འགྲེལ་རྣམ་མཁྱེན་ཐར་གླིང་བགྲོད་པའི་ཐེམ་སྐས། །
སྨུག་སྨག་ཕྱིར་སང་གིས་ཐོན་ཏེ་སོར་བཅུ་དྲུག་གི་མཚམས་ཀྱི་མདུན་གྱི་བར་སྣང་ལ་ཡལ་བར་
བསམ་ལ་ཚེ་རབས་འཁོར་བ་ཐོག་མ་མེད་པ་ནས་འདོད་ཆགས་ཀྱི་སྒོ་ནས་བསགས་པའི་སྡིག་
སྒྲིབ་བག་ཆགས་ནད་གདོན་དང་བཅས་པ་ལྷག་མེད་དུ་དག་པར་བསམ། དེ་ལྟར་རེས་
མོས་ཀྱིས་གཡས་གཡོན་གཉིས་ལན་གསུམ་གསུམ་འབུད། ཡང་ལག་པ་གཉིས་ཀའི་ཁུ་ཚུར་
གྱིས་ལས་རླུང་རྒྱུ་བའི་ལམ་བརླ་གཡས་གཡོན་གྱི་རྩ་མནན། སྣ་བུག་གཉིས་ནས་མཉམ་
པར་གཏི་མུག་གི་རླུང་སྔོ་སྨག་སྨག་ཕྱིར་སང་གིས་ཐོན་ཏེ་སོར་བཅུ་དྲུག་གི་མཚམས་ཀྱི་མདུན་
གྱི་བར་སྣང་ལ་ཡལ་བར་བསམ་ལ་ཚེ་རབས་འཁོར་བ་ཐོག་མ་མེད་པ་ནས་གཏི་མུག་གི་སྒོ་
ནས་བསགས་པའི་སྡིག་སྒྲིབ་བག་ཆགས་ནད་གདོན་དང་བཅས་པ་ལྷག་མེད་དུ་དག་པར་
བསམ། དེ་ལྟར་ལན་གསུམ་གྱི་མཐར་ཅུང་ཟད་ངལ་གསོ་ཞིང་ཤེས་པ་རྣལ་དུ་ཕབ་ལ།
དང་པོ་བྱང་ཆུབ་སེམས་ཀྱི་ཀུན་སློང་ལེགས་པར་བཅོས་པ་ནི་གནད་ཆེ་ཤོས་ཡིན་ཏེ། འདི་
ལྟར་མ་གྱུར་ནམ་མཁའི་མཐའ་དང་མཉམ་པའི་སེམས་ཅན་ཐམས་ཅད་སངས་རྒྱས་ཀྱི་གོ་
འཕང་ཐོབ་པར་བྱ་སྙམ་པའི་བྱང་ཆུབ་སེམས་ཀྱི་ཀུན་སློང་ལེགས་པར་བཅོས་པ་འདི་མེད་
ཐབས་མེད་དེ། ཡིད་བཞིན་མཛོད་ལས། ཁྱད་པར་ཐེག་ཆེན་དགེ་བ་རླབས་པོ་ཆེ། །
སྦྱོར་བ་སེམས་བསྐྱེད་དངོས་གཞི་དམིགས་པ་མེད། ། རྗེས་ལ་བསྔོ་བས་ཡོངས་སུ་ཟིན་པ་
ནི། ། ཐར་ལམ་བགྲོད་པའི་གཅེས་པ་རྣམ་གསུམ་ཉིད། ། ཅེས་སོ། །དེའང་དགེ་བ་རྒྱ་ཆེ་ཆུང་
གང་བྱེད་ཀྱང་དམ་པ་གསུམ་གྱི་རྩིས་ཟིན་པ་གལ་ཆེའོ། །དེ་ནས་ཐོག་མར་ངག་བྱིན་བརླབ་
ནི། ཨོཾ་ཨཱ༔ ཧཱུྃ། ཞེས་རྡོ་རྗེ་གསུམ་གྱི་ས་བོན་གྱིས་ཐོག་དྲངས་ཏེ། རང་གི་ལྕེའི་དབང་
པོའི་དབུས་སུ་རཾ་ཡིག་དམར་པོ་གསལ་རཾ་ཡིག་སངས་རྒྱས་ཐམས་ཅད་ཀྱི་ཡེ་ཤེས་ཆེན་པོའི་
རང་བཞིན་ཅན་དེ་ལས་བྱུང་བའི་མེས་ལྕེའི་དབང་པོ་བསྲེགས་ནས། སོ་སོར་རྟོག་པའི་ཡེ་
ཤེས་ཀྱི་རང་གདངས་མཚོན་བྱེད་འོད་དམར་གྱི་རྣམ་པའི་རྡོ་རྗེ་རྩེ་གསུམ་པ་སྣང་ལ་རང་
བཞིན་མེད་པ་ཉལ་ཐབས་སུ་གནས་པའི་ལྟེ་བ་ཁོང་སྟོང་གི་སྦུབས་སུ། ཤེས་རབ་སྟོང་པ་
ཉིད་མཚོན་པའི་དབྱངས་ཡིག་ཨ་ལི་དམར་པོ་གཡོན་བསྐོར་དང༌། ཐབས་བདེ་བ་ཆེན་པོ་
མཚོན་པའི་གསལ་བྱེད་ཀྱི་ཡི་གེ་ཀ་ལི་དཀར་པོ་གཡས་བསྐོར་དུ་འཁྱིལ་བའི་མཐའ་སྐོར་དུ།
ཐབས་ཤེས་གཉིས་མེད་ཀྱི་ཡི་གེ་རྟེན་འབྲེལ་སྙིང་པོ་མཐིང་གི་མདོག་ཅན་གཡོན་བསྐོར་དུ་
ཡོད་པ་ཡིག་འབྲུ་རྣམས་མུ་ཏིག་གི་ཕྲེང་བ་འོད་འཚེར་བ་ལྟ་བུའི་དྭངས་ཤིང་གསལ་བའི་ཡིག་
— 25



༄༅། །སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
འབྲུ་རྣམས་ལས་འོད་ཟེར་དཀར་དམར་མཐིང་གསུམ་འཕྲོས་འོད་ཟེར་གྱི་སྣེ་རྣམས་ལས་
མཆོད་པའི་ལྷ་མོ་མཆོད་རྫས་འཛིན་པ་དཔག་ཏུ་མེད་པ་འཕྲོས་པས་ཕྱོགས་བཅུའི་རྒྱལ་བ་
སྲས་དང་བཅས་པ་ལ་མཆོད་པས་ཐུགས་དགྱེས་ཤིང་མཉེས་པར་བྱས། སླར་རང་ལ་་་
འདུས་པས་རྫུན་སོགས་ངག་གི་སྒྲིབ་པ་ཐམས་ཅད་དག་ནས་གསུང་རྡོ་རྗེའི་ངོ་བོ་བརྗོད་དུ་
མེད་པ་དང་རྣམ་པ་ཚངས་དབྱངས་ཡན་ལག་དྲུག་ཅུའི་བྱིན་རླབས་དང་མཆོག་དང་ཐུན་
མོང་གི་དངོས་གྲུབ་ཐམས་ཅད་ཐོབ་པར་བསམ་ལ། དབྱངས་གསལ་དང་རྟེན་སྙིང་རྣམས་
ལན་བདུན་རེ་བརྗོད། དེ་ནས་དཔལ་ལྡན་བླ་མའི་ཐུགས་རྒྱུད་བསྐུལ་ཕྱིར་བླ་མ་བཞེངས་
བསྐུལ་གྱི་གསོལ་བ་འདེབས་པ་ནི། བླ་མ་མཁྱེན། ཞེས་ལན་གསུམ་གྱིས་གདུང་བ་དྲག་
པོས་བརྗོད་པ་དང་པོའི་ཚེ། བླ་མ་ཆོས་སྐུའི་བདག་ཉིད་དང༌། བླ་མ་མཁྱེན་གཉིས་པའི་
ཚེ། བླ་མ་ལོངས་སྐུའི་བདག་ཉིད་དང༌། བླ་མ་མཁྱེན་གསུམ་པ་བརྗོད་པའི་ཚེ། བླ་མ་
སྤྲུལ་སྟེ་སྐུ་གསུམ་ཀུན་འདུས་ཀྱི་བདག་ཉིད་དཔལ་མགོན་བླ་མ་དམ་པ་ཁྱེད་མཁྱེན་ནོ་སྙམ་དུ་
གདུང༌ཤུགས་དྲག་པོས་ཚིག་རྗེས་དོན་དྲངས་ཀྱིས་གསོལ་བ་འདེབས་པར་བྱ། དེ་ལྟར་
གསོལ་བ་བཏབ་པ་དང་ཆབས་ཅིག་རང་གི་སྙིང་དབུས་དད་འདོད་ཡིད་ཆེས་ཀྱི་དད་པའི་
རྣམ་འགྱུར་གེ་སར་བཞད་པ་སྟེ་ཆེར་ཁ་ཕྱེ་ཞིང་རྒྱས་པའི་ཀློང་ནས། འདི་ཕྱི་བར་དོ་གསུམ་
གྱི་སྡུག་བསྔལ་རྒྱུ་འབྲས་དང་བཅས་པས་སྐྱབས་གནས་ཀུན་ གཅིག་ ཏུ་བསྡུས་པའི་བདག་
ཉིད་རྣམ་གྲོལ་ཐར་པའི་ལམ་སྟོན་དྲིན་ཅན་བླ་མ་དམ་པ་ཡར་ལ་བཞེངས་ནས་རྩ་དབུ་མའི་
ལམ་བརྒྱུད་དེ་བདག་གི་སྤྱི་གཙུག་ཏུ་བྱོན། དགོས་པ་ཅིའི་ཕྱིར་ན་ལས་མི་དགེ་བ་དང་དེ་
ཀུན་ནས་སློང་བྱེད་ཉོན་མོངས་པ་དྲག་པོས་མནར་ཞིང་གཟིར་བ་ཡི་མཐུ་ལས་དམ་པའི་ཆོས་
བྱེད་པའི་གོ་སྐབས་དང་མི་ལྡན་པའི་སྐལ་པ་ངན་པ་བདག་ཉིད་ལ་ལས་ཉོན་སྡུག་བསྔལ་
རྣམས་ལས་སྐྱོབ་པའི་ཕྱིར་དུ་བདག་གི་སྤྱི་བོ་བདེ་ཆེན་གྱི་འཁོར་ལོའི་སྟེང་སྣ་ཚོགས་པདྨ་
འདབ་མ་འབུམ་བརྡལ་ཟེའུ་འབྲུ་ཉི་ཟླ་དང་བཅས་པའི་གདན་ལ་ཞལ་འཛུམ་མདངས་དང་
བཅས་ཏེ་རྒྱན་དམ་པ་ཉིད་དུ་བཞུགས་སུ་གསོལ་སྙམ་དུ་བསམ་མོ། ། རྟེན་དེ་ལ་བརྟེན་ནས།
བླང་དོར་གྱི་གནས་རྣམས་མི་བརྗེད་པའི་དྲན་པ་དང༌། སྒོ་གསུམ་གྱི་བྱ་བ་ལ་སྐྱོན་ཡོན་
བརྟག་པའི་ཤེས་བཞིན་གྱི་བྱ་རས་ཟིན་པར་བྱ་བ་དང༌། བཟོད་པ་ལྷུར་ལེན་པའི་བག་ཡོད་
དང་བཅས་པ་ཀུན་ཀྱང་བླ་མའི་བྱིན་མཐུས་རང་རྒྱུད་ལ་བཞེངས་ཏེ་ཡོངས་སུ་གསལ་ཞིང་
བ་དང་གནས་ 26 -



རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་འབྲུ་འགྲེལ་རྣམ་མཁྱེན་ཐར་གླིང་བགྲོད་པའི་ཐེམ་སྐས།
ཡོད་པར་མཛད་དུ་ གསོལ་ཞེས་བསམ། སྤྱོད་འཇུག་ལས། སེམས་བསྲུང་ འདོད་ པ་
རྣམས་ལ་ནི། ། དྲན་པ་དང་ནི་ཤེས་བཞིན་དག ། ཐམས་ཅད་འབད་པས་སྲུངས་ཤིག་
ཅེས། །བདག་ནི་དེ་ལྟར་ཐལ་མོ་སྦྱོར། ། ཞེས་དང་། བག་ཡོད་ནི་དགེ་བའི་ཆོས་ཐམས་
ཅད་ཀྱི་རྩ་བ་སྟེ། ཟླ་བ་སྒྲོན་མེའི་མདོ་ལས། ཚུལ་ཁྲིམས་ཐོས་དང་གཏོང་དང་དེ་བཞིན་
བཟོད། ། དགེ་བའི་ཆོས་སུ་བརྗོད་པ་ཇི་སྙེད་པ། །ཀུན་གྱི་རྩ་བ་བག་ཡོད་འདི་ཡིན་ཏེ། །
གཏེར་ཐོབ་བྱེད་ཅེས་བདེ་བར་གཤེགས་པས་བསྟན། ། ཞེས་སོ། །
གཉིས་པ་བློ་ཇི་ལྟར་སྦྱོང་བའི་ཚུལ་དངོས་ལའང༌། དལ་འབྱོར་རྙེད་པར་དཀའ་བ།
ཚེ་ མི་རྟག་པ། ལས་རྒྱུ་འབྲས། འཁོར་ བའི་ ཉེས་དམིགས། ཐར་པའི་ ཕན་ཡོན།
བཤེས་གཉེན་བསྟེན་པ་དང་དྲུག་ལས། །
དང་པོ་དལ་འབྱོར་རྙེད་པར་དཀའ་བའི་ཁྲིད་ལ། ཐུན་མོང་སྤྱི་ལྟར་བསམ་པ་དང་།
ཐུན་མིན་བྱེ་བྲག་ ཏུ་བསམ་པ་གཉིས་ལས། དང་པོ་ལའང༌། ངོ་བོ་དལ་བ་བསམ་པ།
ཁྱད་པར་གྱི་ཆོས་འབྱོར་པ་བསམ་པ། རྙེད་དཀའི་དཔེ་ལ་བསམ་པ། གྲངས་ཀྱི་ཁྱད་
པར་བསམ་པ་དང་བཞི་ལས།
དང་པོ་ནི། མི་ཁོམ་པའི་གནས་བརྒྱད་དུ་སྐྱེས་ན་ཆོས་བྱེད་པའི་མཐུ་མེད་པས་དལ་
བ་མ་ཡིན་པའི་ཚུལ་ད་རེས་ཀྱི་སྐྱེ་བ་འདིར་དམྱལ་བ་རུ་སྐྱེས་ན་ཚ་གྲང་གི་སྡུག་བསྔལ་ཁོར་
མོར་སྤྱོད་པས་ཆོས་བྱེད་དུ་མི་ཁོམ། ཡི་དྭགས་ནི་བཀྲེས་སྐོམ་གྱི་སྡུག་བསྔལ་ལ་སྤྱོད་པས་
ཆོས་བྱེད་དུ་མི་ཁོམ། དུད་འགྲོ་ནི་བཀོལ་སྤྱོད་དང་ཕན་ཚུན་འཚེ་བའི་སྡུག་བསྔལ་ལ་སྤྱོད་
པས་ཆོས་བྱེད་དུ་མི་ཁོམ་པ་སྟེ་གཙོ་ཆེར་ལུས་མི་ཁོམ་པ་དང་། ཚེ་རིང་ལྷ་ནི་བཟང་ངན་གྱི་
འདུ་ཤེས་གང་ཡང་མེད་པའི་ངང་དུ་དུས་གྲོན་པས་ཆོས་བྱེད་དུ་མི་ཁོམ་པ་སྟེ་མི་མ་ཡིན་པ་
བཞི་དང༌། ཡུལ་མཐའ་འཁོབ་ཀྱི་ཀླ་ཀློ་རུ་སྐྱེས་ན་སངས་རྒྱས་ཀྱི་བསྟན་པ་མེད་པས་ཆོས་
བྱེད་དུ་མི་ཁོམ། མུ་སྟེགས་བྱེད་དམ་དེ་དང་བསམ་པ་ཕྱོགས་མཐུན་པའི་ལོག་ལྟ་ཅན་དུ་
སྐྱེས་ན་རང་རྒྱུད་ལོག་ལྟས་བསླད་ནས་ཆོས་བྱེད་དུ་མི་ཁོམ། སངས་རྒྱས་མ་བྱོན་པའི་ཞིང་
སྟོང་པ་མུན་པའི་བསྐལ་པ་ལ་སྐྱེས་ན་དཀོན་མཆོག་གསུམ་གྱི་སྒྲ་ཙམ་ཡང་མི་གྲགས་ཤིང་དགེ་
སྡིག་ངོ་མི་ཤེས་པས་ཆོས་བྱེད་དུ་མི་ཁོམ་པ་དང་། ངག་དང་ཡིད་ཀྱི་དབང་པོ་ཤིན་ཏུ་
རྨོངས་པས་ལྐུགས་པ་རུ་སྐྱེས་ན་རྣམ་པར་ཤེས་པ་ལས་སུ་མི་རུང་བས། ཆོས་བྱེད་དུ་མི་
27
—



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
ཁོམ་པ་སྟེ་མིར་གྱུར་པ་བཞི་ནི་གཙོ་ཆེར་ཡིད་མི་ཁོམ་པ་སྟེ་རང་རང་གི་ལས་ངན་པས་བྲེལ་
བས་སོ། །དེ་ལྟར་མི་ཁོམ་པ་བརྒྱད་དུ་མ་སྐྱེས་ཤིང་དེ་ལས་ཐར་པའི་ཁོམ་པ་སྟེ་ཆོས་བྱེད་པའི་
སྐབས་ཡོད་པས་དལ་བ་ཐོབ་པ་ཞེས་བྱའོ། །
གཉིས་པ་ལ་རང་འབྱོར་ལྔ་དང་། གཞན་འབྱོར་ལྔ་ལས། དང་པོ་རང་འབྱོར་ལྔ་
ནི། མི་ལུས་མ་ཐོབ་ན་ཆོས་དང་མི་མཇལ་བ་ལས། ད་རེས་མིར་གྱུར་ཞིང་མིའི་ལུས་རྟེན་
གྱི་འབྱོར་བ་དང༌། དབང་པོ་མ་ཚང་ན་ཆོས་ཀྱི་གེགས་སུ་འགྱུར་བ་ལས། ད་རེས་དེ་
འདྲའི་སྐྱོན་དང་བྲལ་བས་དབང་པོ་སྒོ་ལྔ་ཚང་པའི་ཡོན་ཏན་གྱི་འབྱོར་བ་དང༌། ཆོས་མེད་
པའི་ཡུལ་མཐའ་འཁོབ་ཏུ་སྐྱེས་ན་ཆོས་དང་མི་མཇལ་བ་ལས། ད་རེས་ཆོས་ཚིགས་ཀྱི་ཡུལ་
དབུས་སུ་སྐྱེས་པས་ཡུལ་གྱི་འབྱོར་བ་དང་། ལས་ཀྱི་མཐའ་ལོག་ན་རྟག་ཏུ་མི་དགེ་བ་ལ་
སྤྱོད་ཅིང་ཆོས་ལ་རྒྱབ་ཀྱིས་ཕྱོགས་པ་ལས། ད་རེས་དེ་ལྟར་མ་ལོག་པར་དགེ་བ་ལ་མོས་
པས་བསམ་པའི་ཁྱད་པར་གྱི་འབྱོར་བ་དང་། དད་པའི་གནས་སངས་རྒྱས་ཀྱི་བསྟན་པ་ལ་
མ་དད་ན་ཆོས་ལ་ཡིད་མི་ཕྱོགས་པ་ལས། ད་རེས་བློ་ཆོས་ལ་ཕྱོགས་ནུས་པས་དད་པའི་
འབྱོར་བ་སྟེ། ལྔ་བོ་འདི་རང་ཉིད་ཀྱི་ངོ་ལ་ལྟོས་ནས་ཚང་དགོས་པས་རང་རྒྱུད་སྐལ་བའི་
འབྱོར་བ་ལྔ་ཚང་པ་ཞེས་བྱའོ། ། གཉིས་པ། གཞན་འབྱོར་ལྔ་ནི། སངས་རྒྱས་འཇིག་
རྟེན་དུ་བྱོན་པའི་སྒྲོན་བསྐལ་ལ་མ་སྐྱེས་ན་ཆོས་ཀྱི་མིང་ཡང་མེད་པ་ལས། ད་རེས་སངས་
རྒྱས་བྱོན་པའི་བསྐལ་པ་དང་ཐུག་པས་སྟོན་པ་ཁྱད་པར་ཅན་གྱི་འབྱོར་བ་དང༌། བྱོན་ཀྱང་
ཆོས་མ་བསྟན་ན་མི་ཕན་པ་ལས། ཆོས་འཁོར་རིམ་པ་གསུམ་གསུངས་ཤིང་བསྟན་པས་
ཆོས་ཀྱི་འབྱོར་བ་དང༌། ཆོས་བསྟན་ཀྱང་བསྟན་པ་ནུབ་ན་མི་ཕན་པ་ལས། ད་ལྟ་བསྟན་
པ་ཡི་གནས་ཚད་མ་རྫོགས་པས་དུས་ཀྱི་འབྱོར་བ་དང༌། བསྟན་པ་གནས་ཀྱང་དེ་ལ་མ་
ཞུགས་ན་མི་ཕན་པ་ལས། ད་རེས་བསྟན་པའི་སྒོར་ཞུགས་པས་རང་གི་བསྐལ་པས་འབྱོར་
བ་དང་། ཞུགས་སུ་ཟིན་ཀྱང་མཐུན་པའི་རྐྱེན་དགེ་བའི་བཤེས་གཉེན་གྱིས་མ་ཟིན་ན་ཆོས་
ཀྱི་དེ་ཉིད་མི་ཤེས་པ་ལས། ད་རེས་སྐྱེས་བུ་དམ་པས་ཟིན་པས་ལྷག་པའི་ཐུགས་རྗེའི་འབྱོར་
བ་དང་ལྔ་བོ་ནི་གཞན་རྐྱེན་ལ་ལྟོས་ནས་ཚང་དགོས་པས་གཞན་འབྱོར་ལྔ་ཞེས་བྱའོ། ། དེ་
ལྟར་དལ་འབྱོར་བཅོ་བརྒྱད་པོ་ཐམས་ཅད་རང་ཉིད་ལ་ལེགས་པར་ཚང་པའི་གནས་དམ་
ཆོས་སྒྲུབ་པའི་རྟེན་མཆོག་ཏུ་གྱུར་པ་མི་ལུས་རིན་པོ་ཆེ་ཐོབ་ཀྱང༌། ཡང་དག་པའི་ཆོས་
28



རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་འབྲུ་འགྲེལ་རྣམ་མཁྱེན་ཐོར་གླིང་བགྲོད་པའི་ཐེམ་སྐས།
ཤིག་བསྒྲུབ་པའི་ཐབས་ལ་མྱུར་དུ་མ་འབད་ན། ནད་གདོན་དང་དུག་མཚོན་ལ་སོགས་
པའི་འཆི་རྐྱེན་ཤིན་ཏུ་མང་བས་ན། ནམ་འཆི་དང་འཆི་ལུགས། གར་འཆི་དང་འདིར་
འཆི་སོགས་མཐའ་ གཅིག་ཏུ་ངེས་པ་འགའ་ཡང་མེད་པའི་ཚེའི་འདུ་བྱེད་ཟད་ཅིང་སྤངས་
ནས་འཆི་བའི་ཚེ་འཇིག་རྟེན་འདི་ནས་ཕ་རོལ་མི་ཁོམ་པའི་གནས་ཉིད་དུ་སྐྱེས་ཤིང་སོན་པར་
འགྱུར་ན་བདག་གིས་ཅི་བྱར་ཡོད། དེ་བས་ད་ལྟ་ནས་ཆོས་ལ་འབད་སྙམ་དུ་སྙིང་ནས་
བསམ་པ་ནི་རང་སྟོབས་དང༌། གཞན་སྟོབས་རྩ་བརྒྱུད་ཀྱི་བླ་མ་རྣམས་ཀྱི་བྱིན་མཐུས་རང་
རྒྱུད་ལ་ངང་ངམ་ཤུགས་ཀྱིས་འབྱུང་བར་བྱ་བའི་ཕྱིར། རང་གི་བློ་སྣ་ཉིད་དལ་འབྱོར་
ལེགས་པར་བསམ་ནས་དམ་པའི་ཆོས་ཚུལ་བཞིན་སྒྲུབ་པའི་ཕྱོགས་ལ་སྒྱུར་ཅིག མ་ཧཱ་གུ་
རུ་པདྨ་འབྱུང་གནས་མཁྱེན་ནོ། །དེ་ཡང་ཐར་པའི་ལམ་ལས་གོལ་བའི་རྟག་ཆད་དུ་སྨྲ་བ་
དང་རང་དོན་ཡིད་བྱེད་ཀྱི་ལམ་དམན་པར་མ་གཏོང་ཀུན་མཁྱེན་ཆོས་ཀྱི་རྗེ་དྲི་མེད་འོད་ཟེར་
མཁྱེན་ནོ། ། དེ་གཉིས་དང་དབྱེར་མེད་པའམ་གཉིས་སུ་མེད་དོ་དྲིན་ཅན་རྩ་བའི་བླ་མ་དང༌།
ཡང་ཐ་མི་དད་པ་རིག་འཛིན་ཆེན་པོ་འཇིགས་མེད་གླིང་པ་མཁྱེན་ནོ། ། ཞེས་སྙིང་ཁོང་རུས་
པའི་གཏིང་ནས་གསོལ་བ་འདེབས་པ་ནི། འོག་མ་ཀུན་ལ་འགྲེའོ། ། །
གསུམ་པ་རྙེད་དཀའི་དཔེ་ལ་བསམ་པ་ནི། ད་རེས་སྔོན་བསགས་བསོད་ནམས་ཀྱི་
མཐུས་ལེགས་པར་ཐོབ་པའི་དལ་འབྱོར་གྱི་རྟེན་འདི་ལ་ཆོས་བསྒྲུབ་སྟེ་དོན་ཡོད་པར་མ་བྱས་
ན་ཕྱིས་ནས་ཐར་པ་ཚུལ་བཞིན་བསྒྲུབ་པའི་རྟེན་མི་རྙེད་དེ། དཔེར་ན་རླབས་ཆེན་པོས་
རྣམ་པར་དཀྲུགས་པའི་རྒྱ་མཚོའི་སྟེང་གི་གཉའ་ཤིང་བུ་ག་གཅིག་པ་ཡུད་ཙམ་མི་གནས་པ་
དང༌། རྒྱ་མཚོའི་གཏིང་ནས་རུས་སྦལ་ལོང་བ་ལོ་བརྒྱ་རེའི་མཚམས་ལ་མཚོ་ཁར་ལན་རེ་
འོང་བ་གཉིས་འཛོམ་ནས་གཉའ་ཤིང་གི་བུ་གར་རུས་སྦལ་གྱི་མགྲིན་པ་ཚུད་པ་ལས་ཀྱང་མིའི་
ལུས་རྟེན་རྙེད་པར་དཀའ་བའི་ཚུལ་དེ་བཞིན་གཤེགས་པས་གསུངས་སོ། ། དེ་ཡང་དུད་
འགྲོའི་རྟེན་ཐོབ་པ་ལ་སྔོན་གྱི་བསོད་ནམས་འདུ་བྱས་པ་དང་བཅས་པ་འདིར་ཟད་པར་གྱུར་
པས་སླད་ནས། ལས་ངན་གྱི་དབང་གིས་ཤི་བའི་འོག་རོལ་ཏུ་ངན་སོང་དང་ངན་འགྲོར་མུ་
མཐའ་མེད་པར་འཁྱམས་ཟིན་དུས། དགེ་སྡིག་ངོ་མི་ཤེས་ཤིང་དམ་པའི་ཆོས་ཀྱི་སྒྲ་ཙམ་
ཡང་མི་ཐོས་ན་ཆོས་སྒྲུབ་པ་ལྟ་ཞོག་ལམ་སྟོན་དགེ་བའི་བཤེས་གཉེན་དང་མི་མཇལ་ལ། དེ་
མི་མཇལ་བས་ཅི་བྱས་སྡིག་པར་འགྱུར་བས་འཁོར་བའི་སྡུག་བསྔལ་ལས་ཐར་པའི་ཐབས་
29



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
གཞན་མེད་པ་ནི་སྐྱོན་མཚང་རེ་ཆེ་ང་རེ་བླུན་སྙམ་དུ་སྙིང་ཐག་པ་ནས་ཡང་ཡང་བསམ་མོ། །
བཞི་པ་གྲངས་ཀྱི་ཁྱད་པར་བསམ་པ་ནི། སྤྱིར་སེམས་ཅན་ཡིན་ཙམ་གྱི་གྲངས་དང་
རིམ་པ་ལ་ལྟོས་ཤིང་ལེགས་པར་བསམ་ན་མི་ལུས་ཙམ་ཐོབ་པ་ཡང་སྲིད་མཐའ་མ་ལེགས་པ་
ཙམ་ཡིན་ཏེ། འདི་ལྟར་དམྱལ་བ་ནི་མཚན་མོའི་སྐར་མ་ཙམ་ལ་ཡི་དྭགས་ནི་ཉིན་མོའི་སྐར་
མ་ཙམ། ཡི་དྭགས་མཚན་མོའི་སྐར་མ་ཙམ་ལ་དུད་འགྲོ་ཉིན་མོའི་སྐར་མ་ཙམ། དུད་
འགྲོ་མཚན་མོའི་སྐར་མ་ཙམ་ལ། ཡི་དྭགས་ནི་ཉིན་མོའི་སྐར་མ་ཙམ་ལས་མེད་པའི་ཚུལ་
མཐོང་ཆོས་སུ་གྲོག་ཚང་གཅིག་གི་གྲོག་མ་ཙམ་འཛམ་གླིང་གི་མི་ལ་མེད་པ་ལྟ་བུའི་མི་དང་
དུད་འགྲོའི་མང་ཉུང་ལ་བརྟགས་པས་ཤེས་ལ། མི་ཡང་ཆོས་དར་བའི་ཡུལ་དུ་སྐྱེས་ཤིང་
དབང་པོ་རྣམས་ཀྱང་ཡོངས་སུ་ཚང་ལ་ཚེ་འདི་དོན་དུ་གཉེར་བའི་ཕྱོགས་ལ་རྣམ་རིག་སྤྱང་
གྲུང་འཛོགས་ཀྱང་ཆོས་ཀྱི་སྣང་བ་མེད་ཅིང་ལས་དང་ལས་ཀྱི་རྣམ་པར་སྨིན་པའང་མི་ཤེས་
ཤིང་སྡིག་པ་འབའ་ཞིག་ལ་སྤྱོད་པ་མཐོང་ཆོས་སུ་གྱུར་པ་འདི་དག་ནི་མི་ལུས་ཕལ་པའམ།
ཙམ་པོ་པ་ཞེས་བྱ། ཁྱིམ་པའམ་དགེ་སྦྱོང་གི་གཟུགས་ཀྱང་རུང་སྟེ། རྟག་ཏུ་འདུ་འཛི་
དང་རྣམ་པར་གཡེངས་པ་ལ་གནས་ཤིང་དགེ་སྡིག་འདྲེས་མར་སྤྱོད་པ་ནི་མི་ལུས་ཁྱད་པར་བ་
ཞེས་བྱ། དེས་ན་སྡིག་སྤྱོད་མཁན་ནི་ཆེས་མང་ལ་འདྲེས་མར་སྤྱོད་པའི་སྐྱེས་བུ་ནི་ཉུང་ཟད་
ཅིག་ལས་མེད་པ་ནི། དམ་པའི་ཆོས་ཀྱི་སྒོ་བཟང་པོ་ ཐོས་ པ་ དང༌། བསམ་པ་དང༌།
རྣལ་འབྱོར་དུ་གནས་པས་རང་གི་རྒྱུད་བཏུལ་ནས་ཚུལ་བཞིན་སྤྱོད་པ་དང་གཞན་དག་ཀྱང་
དགེ་ལ་བསྐུལ་བའི་མི་ལུས་རིན་པོ་ཆེ་ནི་ཉིན་མོའི་སྐར་མ་ཙམ་ལས་མེད་པ་ལ་ལེགས་པར་
བསམ་ནས་དལ་འབྱོར་རྙེད་པར་དཀའ་བ་ལ་ངེས་ཤེས་བསྐྱེད་དེ་ད་རེས་ཆོས་ལ་མ་འབད་ན་
བདག་གི་མི་ལུས་དོན་མེད་དོ་སྙམ་དུ་ཡང་ནས་ཡང་དུ་བསམ་མོ། ། བློ་སྣ་སོགས་གོང་ལྟར་
རོ། །གཉིས་པ་ཐུན་མིན་བྱེ་བྲག་ཏུ་བསམ་པ་ལ་གཉིས་ཏེ། འཕྲལ་བྱུང་རྐྱེན་གྱི་མི་ཁོམ་
རྣམ་པ་བརྒྱད་དང༌། རིས་ཆད་བློ་ཡི་མི་ཁོམ་རྣམ་པ་བརྒྱད་ལས། དང་པོ་ནི། གལ་ཏེ་
དལ་བརྒྱད་འབྱོར་བཅུ་ཚང་པའི་མི་ལུས་རིན་ཆེན་གྱི་གླིང་དུ་ཕྱིན་བཞིན་ཡིད་བཞིན་གྱི་ནོར་
བུ་ལྟ་བུ་རང་གིས་ལེགས་པར་ཐོབ་ན་ཡང༌། དེ་ལྟ་མོད་ཀྱི་ལུས་རྟེན་ནི་ཐར་ལམ་བགྲོད་
ནུས་པའི་བཟང་པོ་ཁྱད་པར་ཅན་ཡིན་ལ་འོན་ཀྱང་སྡིག་སྡུག་གི་གནོད་པ་ཐམས་ཅད་འབྱུང་
བའི་བྱུར་པོ་ཆེ་ཡི་སེམས་མི་དགའི་རྟོག་ཚོགས་ལ་རྟེན་ཕྱིར། ཐར་པ་དམ་པའི་ཆོས་བསྒྲུབ་
30 —



རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་འབྲུ་འགྲེལ་རྣམ་མཁྱེན་ཐར་གླིང་བགྲོད་པའི་ཐེམ་སྐས།
པའི་རྟེན་དུ་མི་རུང་ཞིང་ཁྱད་པར་དུ་ལྟ་སྤྱོད་ ཕྱིན་ ཅི་ལོག་ ཏུ་ སྟོན་པའི་བདུད་ཀྱི་བཤེས་
གཉེན་གྱིས་ཟིན་ན་རང་བློ་ལོག་ལམ་དུ་བསྒྱུར་བས་ཡང་དག་པའི་ཆོས་དང་རྒྱབ་འགལ་བ་
དང༌། རང་རྒྱུད་ཀྱི་དུག་ལྔ་ཤིན་ཏུ་རགས་ཤིང་འཁྲུགས་པས་ཉོན་མོངས་པའི་དབང་དུ་
སོང་ན་ཆོས་ཡང་དག་པ་མི་འགྲུབ། སྔོན་བསགས་ སྡིག་ སྒྲིབ་ཀྱི་ལས་ངན་རྣམས་ཆོས་
བརྩོན་དུས་རང་ཐོག་ཏུ་བབས་པས་སྡུག་བསྔལ་གྱི་མཚོ་རྡོལ་བ་ནི་རང་བྱས་ཀྱི་ལས་འབྲས་
ཡིན་པ་མི་ཤེས་པར་ཆོས་ལ་ཡིད་ཆད་སྐྱེས་པ་དང༌། ཆོས་ལ་སློབ་པར་འདོད་ཀྱང་བརྩོན་
འགྲུས་ཅུང་ཟད་ཀྱང་མེད་པའི་ལེ་ལོའི་ཕྱི་བཤོལ་གྱི་དབང་དུ་སོང་བ་ནི་རྣམ་པར་གཡེང་བས་
དུས་འདའ་བས་ཆོས་མི་འགྲུབ། རང་དབང་བྲལ་ཞིང་གཞན་གྱི་ཁོལ་པོ་བྲན་དང་གཡོག་
ཏུ་གྱུར་པ་རྣམས་ནི་ཆོས་བྱེད་འདོད་ཡོད་ཀྱང་གཞན་དབང་དུ་སོང་བས་བསྒྲུབ་ཏུ་མི་སྟེར།
ཚེ་འདིའི་ལྟོ་གོས་སམ་ནད་གདོན་དང་རྒྱལ་པོའི་ཆད་པ་སོགས་ཀྱི་འཇིག་པ་ལས་སྐྱོབ་པའི་
ཆེད་དུ་ཆོས་ལ་ཞུགས་ཀྱང་ཞེ་ཐག་པ་ནས་ཆོས་ལ་ངེས་ཤེས་མེད་པས་ན་གཟུགས་བརྙན་ཆོས་
ལྟར་བཅོས་ཀྱང་ཅི་བྱས་ཚེ་འདིར་སོང་བས་ཐར་པའི་ལམ་དང་བྲལ། ཤིན་ཏུ་བླུན་ཞིང་
རྨོངས་པའི་རིགས་ཅན་ཤེས་རབ་ཀྱི་སྣང་བ་ཅུང་ཟད་ཀྱང་མེད་པ་རྣམས་ནི་ཆོས་སྒོར་ཞུགས་
ཀྱང་ཐོས་བསམ་སྒོམ་གསུམ་སོགས་བྱེད་པའི་སྐལ་པ་མེད། དལ་བ་ཆུད་གསོན་པའི་ཆོས་
མིན་ལོག་པའི་ལམ་འདི་རྣམས་བློ་བུར་འཕྲལ་དུ་བྱུང་བའི་རྐྱེན་གྱིས་ཐར་ལམ་རྣལ་མ་བསྒྲུབ་
པར་མི་ཁོམ་པ་བརྒྱད་པོ་འདི་ནི་བདག་གི་རྒྱུད་ལ་ཆོས་ཀྱི་མི་མཐུན་ཕྱོགས་འཆལ་ཚབས་ཆེན་
གྱི་ཟླར་བྱུང་ཞིང་ལྷགས་པའི་ཚེ་ཆོས་ལ་བརྩོན་འགྲུས་བསྐྱེད་དེ། ངེས་འབྱུང་ རྒྱུད་ལ་
བསྟེན་ཚེ་འདིར་ཞེན་པ་ཐོངས་པ་སོགས་བྱ་ལ། གསོལ་བ་གདབ། གཉིས་པ་ནི། ངན་
སོང་དང་འཁོར་བའི་ཉེས་དམིགས་ཚེ་འདིའི་སྡུག་བསྔལ་སོགས་ལ་འཇིགས་ཤིང་སྐྲག་པའི་
བློ་གཏན་ནས་མི་སྐྱེ་བས་སྐྱོ་ཤས་ཆུང་ཞིང་མེད་ན་ཆོས་ལ་འཇུག་པའི་རྒྱུད་ངེས་འབྱུང་རྩ་བ་
ནས་མི་སྐྱེ། ཡང་དག་པའི་ཆོས་དང་བླ་མ་ལ་དད་པའི་ནོར་མཆོག་དང་བྲལ་ནས་ཅུང་ཟད་
མེད་ན་བསྟན་པའི་འཇུག་སྒོ་འགགས་ཏེ་ཐར་པའི་ལམ་དུ་མི་ཚུད། འདོད་པའི་ཡུལ་ལྔ་
དང་ཁྱད་པར་དུ་ནོར་ལོངས་སྤྱོད་གཉེན་འདུན་སོགས་ལ་སྲེད་ཅིང་ཆགས་པ་ནི་རང་ཉིད
འཆིང་བའི་ཞགས་པས་དམ་པོར་བཅིངས་ཤིང་དེ་དག་གི་ཆེད་དུ་ལུས་སེམས་གཡེངས་པས་
ཆོས་བྱེད་ལོང་མེད་པ་དང༌། རང་རྒྱུད་ངན་པས་མི་གཞི་ཏིལ་འབྲུ་ཙམ་མེད་ཅིང་ཀུན་སྤྱོད་



༄༅། །སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
ཤིན་ཏུ་རྩུབ་མོ་ནི་ཡང་དག་པའི་བཤེས་གཉེན་དང་འཕྲད་ཀྱང་དམ་པའི་ལམ་དུ་བསྒྱུར་
དཀའ། མི་དགེ་སྡིག་སྤྱོད་ལ་མི་འཛེམ་པས་སྒོ་གསུམ་ཉེ་བར་མ་ཞི་བ་ནི་དམ་པའི་ཡོན་
ཏན་དང་བྲལ་ཏེ་ཆོས་ལས་ཕྱིར་ཕྱོགས། ཆོས་ཀྱི་སྣང་བ་མེད་པའི་ལས་མཐའ་ལོག་པ་ནི།
ཆོས་ལ་སྤྲོ་བ་མེད་པས་རང་རྒྱུད་ལ་ཡོན་ཏན་མི་སྐྱེ། སོ་བྱང་གི་ལམ་ལ་ཞུགས་ནས་སེམས་
བསྐྱེད་དང་སྡོམ་པ་ཉམས་ཤིང་འཆལ་ན་འགྲོ་ས་ངན་སོང་ལས་མེད་པས་མི་ཁོམ་པའི་གནས་
ལས་མི་ཐར། གསང་སྔགས་ཀྱི་དབང་བཞི་ཐོབ་ནས་བླ་མ་དང་མཆེད་གྲོགས་ལ་དམ་ཚིག་
ཉམས་ཤིང་རིལ་བ་ན་རང་གཞན་ཕུང་ལ་སྦྱོར་བས་དངོས་གྲུབ་ཀྱི་སྐལ་བ་ཆད་པ་སྟེ་དམ་
པའི་ཆོས་ཀྱི་རིགས་སམ་རིས་ལས་རྒྱང་རིང་དུ་ཆད་ཅིང་ཐར་པའི་སྒྲོན་མེ་ནུབ་པ་ཞེས་བྱ་སྟེ་
བློ་ཡི་འཇུག་པ་ལས་སུ་མ་རུང་པས་མི་ཁོམ་པ་རྣམ་པ་བརྒྱད་པོ་འདི། བདག་ལ་དམ་པའི་
ཆོས་ཀྱི་འགལ་བའི་ཟླར་ལྷགས་པའི་ཚེ་འཁོར་བའི་སྡུག་བསྔལ་ལ་སྐྱོ་བ་བསྐྱེད། གོང་མའི་
ཡོན་ཏན་བསམ་ནས་དད་པ་བསྐྱེད་དེ། བློ་སྣ་སོགས་གསོལ་བ་གདབ་པོ། ། སྤྱོད་འཇུག་
ལས། དལ་འབྱོར་འདི་ནི་ཤིན་ཏུ་རྙེད་པར་དཀའ། །སྐྱེས་བུའི་དོན་གྲུབ་ཐོབ་པར་གྱུར་པ་
ལ། །གལ་ཏེ་འདི་ལ་ཕན་པ་མ་བསྒྲུབ་ན། །ཕྱིས་ནི་ཡང་དག་འབྱོར་བ་ག་ལ་འགྱུར། ། ཞེས་
སོ། ། དེ་ལྟ་བུའི་དལ་འབྱོར་གྱི་རང་བཞིན་སུམ་ཅུ་རྩ་བཞི་བོ་འདི་དག་རང་རྒྱུད་ལ་ལེགས་
པར་བརྟགས་ནས་མི་ཚང་པར་འདུག་ན་ཐབས་དུ་མས་འབད་ལ་ཚང་པར་བྱ། ཚང་པར་
འདུག་ན་དགའ་བ་སྒོམ་ཞིང་དབུལ་པོས་རིན་ཆེན་རྙེད་པ་ལྟ་བུ་འདི། ཆུད་ཟོས་སུ་མ་སོང་
བར་ཆོས་རྣམ་དག་ཅིག་ཅིས་ཀྱང་བསྒྲུབ་སྙམ་དུ་ཞེ་ཐག་པ་ནས་ཡང་ཡང་བསམ་ཞིང་སྦྱོར་
དངོས་རྗེས་གསུམ་ཚང་པར་ཉམས་སུ་བླང་ངོ༌། ། །
གཉིས་པ་ཚེ་མི་རྟག་པའི་ཁྲིད་ལ། ཕྱི་སྣོད་ཀྱི་འཇིག་རྟེན་ལ་བསམ་སྟེ་མི་རྟག་པ་
བསྒོམ་པ། ནང་བཅུད་ཀྱི་སེམས་ཅན་ལ་བསམ་སྟེ་མི་རྟག་པ་བསྒོམ་པ། དམ་པའི་སྐྱེས་
བུ་ལ་བསམ་སྟེ་མི་རྟག་པ་བསྒོམ་པ། སྐྱེ་དགུའི་བདག་པོ་ལ་བསམ་སྟེ་མི་རྟག་པ་བསྒོམ་པ།
ནམ་འཆི་ཆ་མེད་ལ་བསམ་སྟེ་མི་རྟག་པ་བསྒོམ་པ། དཔེ་དོན་སྣ་ཚོགས་ལ་བསམ་སྟེ་མི་
རྟག་པ་བསྒོམ་པ་དང་དྲུག་ལས།
དང་པོ་ཕྱི་སྣོད་ཀྱི་འཇིག་རྟེན་གླིང་བཞི་རི་རབ་ལྷ་གནས་དང་བཅས་པའི་ར་བ་ས་
ཞིང་འཐས་པ་བསྐལ་པའི་བར་དུ་གནས་པ་འདི་དག་ཀྱང་མི་རྟག་པར་མཐར་མེ་བདུན་དང༌
– 32 –



རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་འབྲུ་འགྲེལ་རྣམ་མཁྱེན་ཐར་གླིང་བགྲོད་པའི་ཐེམ་སྐས།
ཆུ་གཅིག་གིས་ངེས་པར་འཇིགས་ནས་ཐལ་བ་ཙམ་ཡང་མི་ལུས་ན། རང་རེའི་མིའི་ལུས་
རྟེན་ཤིན་ཏུ་ཉམ་ཆུང་བ་ནམ་གཞུག་གི་སྦྲང་བུ་ལྟ་བུ་འདི་ལ་རྟག་པ་དང་བརྟན་པ་ཅི་ཡོད་
སྙམ་དུ་སྙིང་ཐག་པ་ནས་བསམ་ལ་སྐྱོ་བ་བསྐྱེད་དོ། ། ་
གཉིས་པ་ནང་བཅུད་ཀྱི་འགྲོ་བ་མཐོ་སྲིད་རྩེ་ནས་དམའ་དམྱལ་བ་ཡན་ཆད་ཀྱི་སེམས་
ཅན་ཡོད་དོ་ཅོག་སྐྱེས་པའི་མཐར་འཆི་བ་ཁོ་ན་ལས་ཐར་པ་ནི་གཅིག་ཀྱང་མེད་ལ། ཁྱད་
པར་རང་རེ་འཛམ་བུ་གླིང་པ་རྣམས་ཀྱི་ཚེ་ལ་ངེས་པ་མེད་པའི་གནས་སུ་དུས་ཀྱི་ཐ་མར་སྐྱེས་
པས་ད་ནི་མྱུར་དུ་འཆི། དེ་བས་ན་ལེ་ལོ་དང་ཕྱི་བཤོལ་གྱི་དབང་དུ་མི་གཏོང་བར་འཆི་
ཁར་ཕན་ངེས་པའི་དམ་པའི་ཆོས་ཡང་དག་པ་ཞིག་སྒྲུབ་དགོས་སྙམ་དུ་ཞེ་ཐག་པ་ནས་བསྒོམ་
མོ། །
གསུམ་པ་དམ་པའི་སྐྱེས་བུ་སྔོན་གྱི་དུས་སུ་བྱོན་པ། འདི་ལྟར་སངས་རྒྱས་རབས་
བདུན་འཁོར་ཉན་ཐོས་དགྲ་བཅོམ་པའི་ཚོགས་དང་བཅས་པ་བསམ་གྱིས་མི་ཁྱབ་པ་ཞིག་
བྱོན་ཞིང་གདུལ་བྱ་དཔག་ཏུ་མེད་པའི་དོན་མཛད་ཅིང་རྡོ་རྗེའི་སྐུ་མངའ་བ་དེ་རྣམས་ཀྱང་
ཐམས་ཅད་མྱ་ངན་ལས་འདས། དེ་བཞིན་དུ་ འཕགས་ པའི་ཡུལ་ དུ་ རྒྱན་དྲུག་མཆོག་་
གཉིས་གྲུབ་ཆེན་ བརྒྱད་ཅུ་ ལ་ སོགས་པ་ ས་ དང་ ལམ་ གྱི་ཡོན་ཏན་ལ་དབང་འབྱོར་ཞིང།
མངོན་ཤེས་དང་རྫུ་འཕྲུལ་ལ་ཐོགས་པ་མེད་པ་དུ་མ་ཞིག་བྱོན་ཀྱང་། ད་ལྟ་ལོ་རྒྱུས་ཙམ་
ལས་གཅིག་ཀྱང་མི་བཞུགས། བོད་གངས་ཅན་གྱི་ལྗོངས་འདིར་ཡང་ཨོ་རྒྱན་སངས་རྒྱས་
གཉིས་པས་སྨིན་གྲོལ་གྱི་ཆོས་འཁོར་བསྐོར་བའི་ཚེ་གྲུབ་ཆེན་རྗེ་འབངས་ཉེར་ལྔ། ཡེར།
བའི་གྲུབ་ཆེན་བརྒྱད་ཅུ། རྙིང་མའི་སོ་ཟུར་གནུབས་གསུམ། གསར་མའི་མར་མི་དྭགས་
གསུམ་ལ་སོགས་བྱོན། ཕྱིས་སུ་ཡང་རྙིང་མའི་རོང་ཀློང་རྣམ་གཉིས་སོགས་མཁས་ཤིང་
གྲུབ་པ་བརྙེས་པའི་སྐྱེས་བུ་དམ་པ་དུ་མ་བྱོན་པ་དེ་དག་ཕལ་ཆེར་འབྱུང་བ་བཞི་ལ་རང་
དབང་བསྒྱུར་བ། མངོན་ཤེས་དང་རྫུ་ འཕྲུལ་ལ་ ཐོགས་ པ་ མེད་ པ་ ཤ་ སྟག་ཡིན་ཀྱང་།
མཐར་ཐམས་ཅད་མི་རྟག་པའི་ཚུལ་བསྟན་ཏེ། ད་ལྟ་ནི་སྔོན་དེ་ལྟ་བུ་བྱོན་ནོ་ཞེས་པ་ཙམ་
ལས་མི་འདུག་ན། རང་རེའི་གདོས་བཅས་མི་གཙང་བའི་འཁྲུལ་འཁོར་སྒྱུ་ལུས་ཐོ་ཡོར་ལྟ་
བུ་འདི་ལ་ནམ་འཇིག་དང་འདིར་འཇིག་ངེས་པ་མེད་པས། ད་ལྟ་ཉིད་ནས་སྒོ་གསུམ་དགེ་
ལ་བསྐུལ་དགོས་སྙམ་དུ་སྒོམ་མོ། ། །
33 —



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
བཞི་བ་སྐྱེ་དགུའི་བདག་པོ་ཚངས་པ་ལ་སོགས་ཚེ་བསྐལ་པར་ཐུབ་ཅིང་གཟི་བརྗིད་
ཕུན་སུམ་ཚོགས་པའི་ལྷ་དང་དྲང་སྲོང་རྣམས་ཀྱང་འཆི་བའི་གནས་ལས་མ་ཐར། གཞན་
ཡང་འཁོར་ལོས་སྒྱུར་རྒྱལ་ལ་སོགས་སྟོབས་དང་འབྱོར་བས་མངོན་པར་མཐོ་བ་དུ་མ་ཞིག་
བྱོན་ཀྱང་། ད་ལྟ་ནི་དེ་ལྟར་བྱུང་བའི་གཏམ་ཙམ་ལས་ཅི་ཡང་མེད་ན། རང་རེའི་གནས་
ཁང་ལོངས་སྤྱོད་སྦྲང་བུའི་ཚང་དང་སྦྲང་རྩི་ལྟ་བུ་འདི་ལ་རྟག་པ་དང་བརྟན་པ་ཅི་ཡོད་སྙམ་
དུ་སྒོམ་མོ། །
ལྔ་པ་རང་རེ་འཛམ་བུ་གླིང་པའི་མི་རྣམས་ནི། ནམ་འཆི་དང་འདིར་འཆི། འཆི་
ལུགས་དང་འཆི་རྐྱེན། འཆི་བའི་དུས་ཚོད་ནི་སུ་ལའང་ཆ་མེད་ལ། དེ་ཡང་འཚོ་བའི་
རྐྱེན་ནི་ཤིན་ཏུ་ཉུང་ལ། འཆི་བའི་རྐྱེན་ནི་ཤིན་ཏུ་མང་སྟེ། ཟས་ཟོས་པས་ན། ད་དུང་
དུག་ཏུ་གྱུར་པའམ། གཞན་ཡང་གདོན་ལ་སོགས་པས་འཆི་བའི་རྐྱེན་བྱེད་པ་སོགས་འཆི་
རྐྱེན་གྲངས་མང་བས་ན་ད་ལྟ་འཆི་བ་གློ་བུར་དུ་སླེབས་ཏེ་སང་ཙམ་འབུ་སྲིན་ཞིག་ཏུ་སྐྱེས་
མེད་པའི་ངེས་པ་མེད་པས་ན་ནམ་འཆི་ཆ་མེད་དང་འཆི་རྐྱེན་ངེས་མེད་ལ་བསམ་ནས་ཆོས་
ལ་འབད་པར་བྱའོ། །
དྲུག་པ་དཔེ་དོན་སྣ་ཚོགས་པ་སྤྱིར་བསྐལ་པའི་འཕེལ་འགྲིབ། བྱེ་བྲག་ནམ་ཟླ་དུས་
བཞིའི་འགྱུར་ལྡོག་ལ་སོགས་པ་མི་རྟག་ཁྱད་པར་རང་རེ་གང་དུ་གནས་པའི་ཡུལ་གྲོང་དང་
དགོན་སྡེ་རྣམས་ཀྱི་འབྱོར་རྒུད་དྲག་ཞན་སོགས་ཐམས་ཅད་མི་རྟག་པས་སྔར་ལྟར་གནས་པ་
གཅིག་ཀྱང་མེད། དེ་ཡང་སྐྱེས་པ་ཐམས་ཅད་མི་རྟག་སྟེ་འཆི། བསགས་པ་ཐམས་ཅད་
མི་རྟག་སྟེ་འཛད། འདུས་པ་ཐམས་ཅད་མི་རྟག་སྟེ་འབྲལ། བརྩིགས་པ་ཐམས་ཅད་མི་
རྟག་སྟེ་འགྱེལ། སྐྱེ་དགུ་རྣམས་ཀྱི་ཚེ་ཟད་ཅིང་ཕར་ཕར་འགྲོ་བ་ནི་ནམ་མཁའི་གློག་དང་
འདྲ་བས་ཤིན་ཏུ་མྱུར་ལ། ཚུར་ལ་བསྣོན་པ་ཅི་ཡང་མེད་པས་ལྡོག་ཏུ་མེད་པ་ནི་རི་གཟར་
གྱི་འབབ་ཆུ་བཞིན་དུ་མྱུར་མགྱོགས་སུ་རང་དབང་སྐད་ཅིག་ཀྱང་མེད་པར་གཅེར་བུ་ལག་
སྟོང་མཆན་དུ་བཅུག་ནས་ནོར་རྫས་གཉེན་འདུན་སོགས་འབྲལ་མི་ཕོད་བཞིན་དུ་ཤུལ་དུ་
བསྒྱུར་ཏེ་རང་ཉིད་གཅིག་པུ་མར་གྱི་དཀྱིལ་ནས་སྤུ་བཏོན་པ་བཞིན་དུ་འགྲོ་དགོས་ཏེ། རྒྱ་
ཆེར་རོལ་པ་ལས། སྲིད་གསུམ་མི་རྟག་སྟོན་ཀའི་སྤྲིན་དང་འདྲ། ། འགྲོ་བའི་སྐྱེ་འཆི་གར་
ལ་བལྟ་བ་དང་མཚུངས། །སྐྱེས་བུའི་ཚེ་འགྲོ་ནམ་མཁའི་གློག་འདྲ་སྟེ། །རི་གཟར་འབབ་ཆུ་
– 34



རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་འབྲུ་འགྲེལ་རྣམ་མཁྱེན་ཐར་གླིང་བགྲོད་པའི་ཐེམ་སྐས།
ལྟ་བུར་མྱུར་མགྱོགས་འགྲོ། ། ཞེས་སོ། ། འགྲོ་བའི་སྐྱེ་འཆི་ནི་གར་བསྒྱུར་པ་ལ་བལྟ་དང་
མཚུངས་པར་སྐད་ཅིག་ཡུད་ཙམ་རེ་ལ་གཞན་དུ་འགྱུར་ཞིང་མི་རྟག དེས་ན་ད་ལྟ་དལ་
འབྱོར་གྱི་ལུས་རྟེན་འདི་རླུང་མཁྲིས་བད་ཀན་འགོ་བའི་ནད་ལ་སོགས་པས་ཀྱང་མ་ཟིན་པ་
དང༌། བཀྲེས་སྐོམ་ཚ་གྲང་ལ་སོགས་པའི་སྡུག་བསྔལ་གྱིས་ཀྱང་མ་གཟིར་ལ། གཞན་གྱི་
བྲན་དང་ཁོལ་པོར་ཡང་མ་གྱུར། གྲོགས་ངན་པ་ལ་སོགས་གཞན་དབང་དུའང་མ་གྱུར་
པའི་རང་ཉིད་ཀྱི་ལུས་སེམས་ལ་རང་དབང་ཐོབ་པའི་རྟེན་འབྲེལ་ལེགས་པར་འགྲིག་པའི་
དུས་འདིར། སྙོམ་ལས་འཛིན་པའི་ལེ་ལོའི་དབང་དུ་སོང་སྟེ་ཟས་གོས་གནས་མལ་སོགས་
ལ་ཆགས་ཤིང་ཚེ་འདིའི་བདེ་སྐྱིད་སྙན་གསུམ་བསྒྲུབ་པའི་བྱ་རྩོལ་ལ་ཞེན་བཞིན་དུ་ཆོས་སང་
བྱ་དང་གནངས་བྱས་མི་ཚེ་སྟོང་ཟད་ལ་ཐལ་ནས་དལ་འབྱོར་གྱི་མི་ལུས་དོན་མེད་ཆུད་གསོན་
ཞིང་འཆི་བ་གློ་བུར་དུ་སླེབས་ཙ་ན། རང་གི་འཁོར་གཡོག་རྣམས་དང་སྡིག་སྡུག་གཏམ་
ངན་ཐམས་ཅད་ཁྱད་དུ་བསད་ནས་སེར་སྣས་བསགས་པའི་ལོངས་སྤྱོད་ཀྱི་དངོས་པོ་ཅི་ཡོད་
དང་ཤིན་ཏུ་བརྩེ་བའི་གཉེན་དང་ཉེ་དུ་ལ་སོགས་རང་དང་འབྲེལ་བ་རྣམས་རྗེས་སུ་ནི་གཅིག་
ཀྱང་མི་འབྲང༌། བློས་ནི་མི་ཐོངས། དེ་དག་དང་མི་འབྲལ་ཞིང་འགྲོགས་པར་ལྟ་ཞིང་རེ་
ཡང་དེ་ནི་ལྟ་ཅི་སྨོས་ཏེ་ད་ལྟ་ཟས་གོས་ལ་སོགས་པས་གཅེས་པར་བསྐྱངས་ཤིང་བདག་ཏུ་
བཟུང་བའི་རང་གི་ལུས་འདི་ཡང་རིང་བོར་མི་ཐོགས་ཤིང་མྱུར་བར་འཆི་བདག་བདུད་པོ་
ཁོས་ཞགས་ནག་དེ་སྐེ་ལ་བཞག་ཙ་ན། མཐོན་པོ་གནམ་ལྟ་བུ། བཙན་པོ་ཐོག་ལྟ་བུ།
ཕྱུག་པོ་ཀླུ་ལྟ་བུ། མཛེས་པོ་ལྷ་ལྟ་བུ་སུ་ཡང་རུང་ སྟེ་བྱ་ཐབས་སྐད་ཅིག་ཀྱང་མེད་པར་
དབུགས་ནི་ངར། བཀྲག་མདངས་ཉམས། ཡན་ལག་གཡོབ། འདུ་ཤེས་འཁྲུལ། རོ་
ཞེས་ཀུན་གྱིས་སྐྱུག་བྲོ་བ་དང་འཇིགས་པ་དེར་ལིང་གིས་སོང་བའི་དུས་སུ། མལ་དྲོད་
འཇམ་གྱི་ནང་ནས་གོས་མེད་གཅེར་བུར་ཕྱུངས་ཏེ་གྲོགས་མེད་ཀྱི་ས་ཕྱོགས་འཇིགས་སུ་རུང་
བའི་དུར་ཁྲོད་སྟོང་བར་བསྐྱལ་ཏེ། ཝ་དང་བྱ་རྒོད་དང་ཁྱི་ཡི་སྡེར་མོས་ཡན་ལག་དང་ཉིང་
ལག་རྣམས་འདུད་ཅིང་ཟ་བའི་དུས་སུ་སྐྲ་དང་རུས་དུམ་ཀྱང་ཕན་ཚུན་དུ་འཐོར་བའི་སྐབས།
ལས་དཀར་ནག་འབའ་ཞིག་གི་རྗེས་སུ་འགྲོ་ཞིང་རྣམ་ཤེས་ལས་ཀྱི་གཞན་དབང་ཅན་མིང་
གཞི་འདུས་པའི་ཕུང་པོ་ལ། དབང་པོ་ཀུན་ཚང་ཞིང་རྣམ་གྲོལ་གྱི་ས་དང་མའི་མངལ་མ་
གཏོགས། གང་ལའང་ཐོགས་པ་མེད་པ། བྱ་སྒྲོ་རླུང་གིས་ཁྱེར་བ་ལྟར་བར་དོའི་ཡུལ་དུ་
35



༄༅། །སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
འཁྱམས་ཙ་ན། ཉམ་ང་བའི་འཕྲང་ལ་འཇིགས་པའི་སྒྲ་བཞི་སྟེ། ས་རླུང་ལོག་པ་ལས་རི་
བོ་ཉིལ་བ་ལྟ་བུའི་སྒྲ་དང་། ཆུ་རླུང་ལས་རྒྱ་མཚོ་འཆོལ་བ་ལྟ་བའི་སྒྲ་དང་། མེ་རླུང་ལས་
ནགས་ཚལ་ཚིག་པ་ལྟ་བུའི་སྒྲ་དང༌། རླུང་གི་རླུང་ལས་དུས་ཀྱི་རླུང་སྒྲ་ལྟར་གྲགས་པ་དང་།
གཞན་ཡང་མུན་ནག་དང་ཁ་ཆར། དུག་གསུམ་གྱི་ཤེས་པའི་རང་གདངས་གཅོང་རོང་
གཡང་ས་དཀར་པོ་དང་། དམར་པོ་དང་། ནག་པོ་སོགས་འཇིགས་པ་ཤིན་ཏུ་ཆེ་བའི་
གཡང་ས་ལ་རང་ཉིད་ལྷུང་སྙམ་པ་ལ་སོགས་པའི་སྡུག་བསྔལ་མྱོང་བའི་དུས་སུ་ཤིན་ཏུ་བཟོད་
པར་དཀའ་སྙམ་དུ་འདུན་པ་དྲག་པོས་དྲན་པར་བྱས་ནས་འགྲོ་འདུག་ཉལ་གསུམ་ཐམས་
ཅད་ལ་འཇིག་རྟེན་འདིའི་སྤྱོད་ལམ་གྱི་ཐ་མ་ཡིན་ནོ་ཞེས་ངག་ཏུའང་བརྗོད་ལ་ཡིད་ལ་དུང་
ངེ་སྒོམ་པར་བྱའོ། །བློ་སྣ་སོགས་གསོལ་བ་གདབ།
གསུམ་པ་ལས་རྒྱུ་འབྲས་ཀྱི་ཁྲིད་ལ། སྤང་བྱ་མི་དགེ་བའི་ལས། བསྒྲུབ་བྱ་དགེ་
བའི་ལས། ཐམས་ ཅད་ལས་ཀྱི་རང་བཞིན་དུ་ བསྟན་ པ་ དང༌ གསུམ་ སྟེ། འདི་ལྟར་་
འཁོར་བ་ནི་ལས་ལས་སྐྱེས་ཤིང་ལས་ཀྱི་འབྲས་བུས་བྱས་པ་ཡིན་པས། མཐོ་རིས་དང་ངན་
སོང་གི་གནས་སུ་འགྲོ་བ་ལ་བྱེད་པ་པོ་གཞན་མེད་ཀྱང་། སྟེས་དབང་གིས་འགྲོ་བ་ཡང་མ་
ཡིན་པས། རྣམ་པ་ཐམས་ཅད་དུ་དགེ་མི་དགེའི་རྒྱུ་འབྲས་ལ་དཔྱད་ནས། མི་དགེ་བའི་
ཕྱོགས་སྤོང་ཞིང་། དགེ་བའི་ཕྱོགས་སྒྲུབ་པ་ལ་འབད་དགོས། །
དེ་ལས་དང་པོ་སྤང་བྱ་མི་དགེ་བ་བཅུ་ཡོད་པ་ལས། ལུས་ཀྱི་ལས་གསུམ་གྱི་དང་པོ་
སྲོག་གཅོད་པ་ནི། གཞི་མི་དང་དུད་འགྲོ་སོགས་ཡུལ་སེམས་ཅན་ཕ་རོལ་པོ་དེ་མ་ནོར་པར་
ཤེས་པ། བསམ་པ་གསོད་སེམས་སྐྱེས་པ། སྦྱོར་བ་མཚོན་དང་རྡོ་དབྱུག་ལ་སོགས་པས་
གསོད་ཐབས་ལག་ཏུ་བླངས་པ། མཐར་ཐུག་སྲོག་གི་དབང་པོ་འགགས་པའོ། ། །
གཉིས་པ་མ་བྱིན་པར་ལེན་པ་ནི། དཀོན་མཆོག་གི་དཀོར་དང་རྒྱལ་པོ་ལྟ་བུའི་
དབང་ཡོད་ཀྱིས་འཕྲོག་པ། རྐུ་བའམ་འཇབ་བུས་ལེན་པ། ཚོང་དང་བྲེ་ལོག་སོགས་
ཀྱིས་གཡོ་སྒྱུས་ལེན་པ་སོགས་སོ། ། ་་།
གསུམ་པ་ལོག་གཡེམ་ནི། ཉེས་པ་ཆེ་ཤོས་གཞན་གྱི་སྡོམ་པ་གཏོང་བའི་རྐྱེན་བྱས་པ་
དང༌ རང༌གི་ཁུ་བ་ཕྱུང་བ། གཞན་གྱིས་བདག་ ཏུ་ བཟུང་བ། གླ་ རྔན་ སྤྲད་ཚར་བ།
རང་དབང་ཡིན་ཡང་ཉིན་མོ་དང༌། བསྙེན་གནས་བསྲུང་བ་དང་། ན་བ་དང་སྦྲུམ་མ་
36



རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་འབྲུ་འགྲེལ་རྣམ་མཁྱེན་ཐར་གླིང་བགྲོད་པའི་ཐེམ་སྐས།
དང་། མྱ་ ངན་ གྱིས་ ནོན་ པ། ཟླ་ མཚན་ ཡོད་ པ་ དང་ བང་ མ་ སངས་ པ་ དང་།
དཀོན་མཆོག་གི་རྟེན་ཡོད་སར་བསྒྲོད་པ་དང༌། ཕ་མ་དང་རིགས་ཀྱིས་བསྲུང་བ་དང༌།
ཁ་དང་བཤང་ལམ་ལ་སོགས་པར་བསྒྲོད་པའོ། ། །
བཞི་པ་ངག་གི་ལས་རྫུན་ལ། གཞན་བསླུ་བའི་བསམ་པ་ཅན་གྱིས་སྒྲས་པ་ཐམས་
ཅད་རྫུན་ཕལ་བ། དགེ་བ་ལ་ཕན་ཡོན་མེད། སྡིག་པ་ལ་ཉེས་པ་མེད། དག་པའི་ཞིང་
ན་བདེ་བ་མེད། ངན་སོང་ན་སྡུག་བསྔལ་མེད། སངས་རྒྱས་ལ་ཡོན་ཏན་མེད་ཟེར་བ་
རྫུན་ཆེན་པོ་ཞེས་བྱ། ས་མ་ཐོབ་པར་ཐོབ། མངོན་ཤེས་མེད་པར་ཡོད་ཟེར་བ་སོགས་མི་
ཆོས་བླ་མའི་རྫུན་ནོ། །
ལྔ་བ་ཕྲ་མ་ནི། མི་དབང་ཡོད་ཀྱིས་མི་གཉིས་མཉམ་དུ་ཡོད་པ་ལ་འདིས་ཁྱོད་ལ་ངན་
སྨྲས་འདི་དང་འདི་ལྟ་བུ་བྱས་ཟེར་བ་མངོན་ཕྲ་དང༌། མཐུན་པ་གཉིས་ལ་ལྐོག་ཏུ་ངན་
སྨྲས་བྱས་ཏེ་སོ་སོར་འབྱེད་པ་ལྐོག་ཕྲའོ། །
དྲུག་ པ་ ཚིག་ རྩུབ་ ནི། གཞན་ ལུས་ ལ་ ཡོད་ པའི་ སྐྱོན་ མངོན་ དུ་ བརྗོད་ པ་ སྟེ།
དཔེར་ན། ཞར་བ། འོན་པ། ལོང་བ། ལྐུགས་པ་སོགས་བརྗོད་པ་དང༌། ཚིག་རྣ་
བར་འཇམ་ཡང་མིའི་སྙིང་ལ་ཕོག་པ་རྣམས་ཀྱང་ངོ༌། ། ཁྱད་པར་དུ་བླ་མ་དགེ་བའི་བཤེས་
གཉེན་རྣམས་ལ་མི་སྙན་པ་སྒྲོག་པའོ། ། །
བདུན་པ་ངག་འཁྱལ་ནི། སྨད་འཚོང་མའི་གཏམ་དང༌། ཆགས་སེམས་ཀྱིས་གླུའི་
རྣམ་པ་དང་དམག་དང་ཆོམ་རྐུན་ལ་སོགས་ཆགས་སྡང་སྐྱེ་བར་བྱེད་པའི་གཏམ་མང་པོ་
འབྲེལ་མེད་དུ་སྨྲ་བ་རྣམས་སོ། །དེ་ལྟར་ལུས་ངག་གི་ལས་བདུན་པོ་ནི་བསྟན་ཡོད་ཐོགས་
བཅས་ཀྱི་གཟུགས་ཅན་ཡིན་པས། གཞི་བསམ་པ་སྦྱོར་བ་མཐར་ཐུག་བཞི་ཚང་པ་ལས།
ལས་དེའི་དངོས་གཞི་ཡོངས་སུ་རྫོགས་པའོ། ། །
བརྒྱུད་པ་ཡིད་ཀྱི་ལས་བརྣབ་སེམས་ནི། གཞན་གྱི་ནོར་ལ་ཆགས་ནས་འདི་ངའི་
ཡིན་ཅི་མ་རུང༌། ཐབས་ཅི་ལྟ་བུས་ལོན་སྙམ་དུ་བདག་གིར་བྱེད་པའོ། ། །
དགུ་བ་གནོད་སེམས་ནི། གཞན་ལ་ཞེ་སྡང་ཁོང་ཁྲོའི་སེམས་ཀྱིས་ཀུན་ནས་མནར་
སེམས་པའོ། །
བཅུ་པ་ལོག་ལྟ་ནི། རྒྱུ་འབྲས་མེད་པར་ལྟ་བ་དང༌། རྟག་ཆད་དུ་ལྟ་བ་སོགས་
བ་ 37 —



༄༅། །སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
སོ། ། དེ་ལྟར་ཡིད་ཀྱི་ལས་གསུམ་པོ་ནི་བསྟན་མེད་ཐོགས་བཅས་ཀྱི་གཟུགས་སུ་འདུ་བས།
ཡན་ལག་བཞིའམ་གཉིས་གཉིས་ཀྱིས་རྫོགས་པའོ། །
དེ་དག་གི་ནང་ནས་ཉེས་དམིགས་ཤིན་ཏུ་ཆེ་བ་ནི། ཕ་གསོད་པ། མ་གསོད་པ།
དགྲ་བཅོམ་པ་གསོད་པ། དེ་བཞིན་གཤེགས་པའི་སྐུ་ལ་ངན་སེམས་ཀྱིས་ཁྲག་འབྱིན་པ།
དགེ་འདུན་འཁོར་ལོའི་དབྱེན་འབྱེད་པ་དང་ལྔ་ནི་མཚམས་མེད་པ་ལྔ་ཞེས་བྱ་སྟེ་ཚེ་འདི་དང་
ཕྱི་མའི་བར་མཚམས་སུ་བར་དོ་མེད་པར་དམྱལ་བ་མནར་མེད་དུ་སྐྱེ་བའི་རྒྱུ་ཡིན། དེ་དང་
ཉེ་བ་ལྔ་ནི། དགེ་སློང་དང་དགེ་ཚུལ་བསད་པ། བཙུན་མ་ལ་ལོག་པར་གཡེམ་པ། དགེ་
འདུན་འདུ་བའི་སྒོ་དཀོར་འཕྲོག་པ། བདེ་བར་གཤེགས་ པའི་ཐུགས་ཀྱི་རྟེན་ མཆོག་་་་
བཤིགས་པ་སོགས་སོ། ། སྡིག་པ་དེ་དག་ཀྱང་། རང་གིས་བྱས་པ་དང༌། གཞན་ལ་བྱེད།
དུ་བཅུག་པ་དང༌། གཞན་གྱིས་བྱས་པ་ལ་རྗེས་སུ་ཡི་རང་བ་སོགས་རྣམ་སྨིན་འདྲའོ། །
མི་དགེ་བའི་ལས་བཅུ་པོ་དེ་དག་གི་འབྲས་བུ་རེ་རེ་ལའང་བཞི་བཞི་སྟེ། རྣམ་སྨིན་གྱི་
འབྲས་བུ། རྒྱུ་མཐུན་གྱི་འབྲས་བུ། དབང་གི་འབྲས་བུ། སྐྱེས་བུ་མེད་པའི་འབྲས་
བུའོ། །དང་པོ་རྣམ་སྨིན་གྱི་འབྲས་བུ་ནི། མི་དགེ་བཅུ་བོ་གང་ཡིན་ཡང༌། ཀུན་སློང་ཞེ་
སྡང་གིས་དམྱལ་བ། འདོད་ཆགས་ཀྱིས་ཡི་དྭགས། གཏི་མུག་གིས་དུད་འགྲོར་སྐྱེ། རྒྱུ་
མཐུན་གྱི་འབྲས་བུ་ལ་མྱོང་བ་རྒྱུ་མཐུན་དང༌། བྱེད་པ་རྒྱུ་མཐུན་གཉིས་ལས། མྱོང་བ་རྒྱུ་
མཐུན་ནི་ངན་སོང་ལས་ཐར་ནས་མཐོ་རིས་མི་ལུས་ཐོབ་པའི་དུས། སྲོག་གཅོད་ཀྱིས།
ཚེ་ཐུང་ཞིང་ནད་མང་བ། མ་བྱིན་བླངས་པས་ལོངས་སྤྱོད་དབུལ་ཞིང་ཕོངས་པ་དང༌།
ཅུང་ཟད་རེ་ཡོད་ཀྱང་དགྲ་དང་ཐུན་མོང་དུ་འགྱུར། ལོག་གཡེམ་གྱིས་ཁྱིམ་ཐབ་མི་མཛེས་
ཤིང་ལྷོད་པ་ཅན་དང༌། དགྲ་ཟླ་ལྟ་བུ་འབྱུང༌། རྫུན་གྱིས་རང་ལ་སྐུར་བ་འདེབས་པ་
མང་བ་དང༌། གཞན་གྱིས་བསླུ་བར་བྱེད་པ་མང་བའོ། །ཕྲ་མས་འཁོར་གཡོག་མི་མཐུན་
པ་དང༌། བདག་ཉིད་ལ་རྒོལ་བ་ཅན་འབྱུང༌། ཚིག་རྩུབ་ཀྱིས་རྟག་ཏུ་མི་སྙན་པ་ཐོས་
ཤིང་རང་གིས་སྨྲས་པ་ཡང་འཐབ་མོའི་ཚིག་ཏུ་འགྱུར། ངག་འཁྱལ་གྱིས་རང་གི་ཚིག་མི་
བཙུན་ཞིང༌། སྤོབས་པ་ཆུང་བ། བརྣབ་སེམས་ཀྱིས་ཡིད་ལ་བསམ་པ་མི་འགྲུབ་ཅིང༌།
མི་འདོད་པ་ཐོག་ཏུ་བབས་པ། གནོད་སེམས་ཀྱིས་འཇིགས་ཤིང་སྐྲག་པ་དང་འཚེ་བ་དང་།
ལོག་ལྟས་ལྟ་བ་ངན་པ་ལ་གནས་ཤིང་། གཡོ་སྒྱུས་རང་སེམས་འཁྲུགས་པ་སོགས་འབྱུང་
38



རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་འབྲུ་འགྲེལ་རྣམ་མཁྱེན་ཐར་གླིང་བགྲོད་པའི་ཐེམ་སྐས།
ངོ༌། །བྱེད་པ་རྒྱུ་མཐུན་ནི་བྱེད་ལས་མཐུན་པར་སྐྱེ་བ་སྟེ། སྔར་སྲོག་གཅོད་བྱེད་པ་ཞིག་
ཡིན་ན་ད་ལྟ་ཡང་སྲོག་གཅོད་པ་ལ་དགའ། སྔར་མ་བྱིན་པ་ལེན་པ་ཞིག་ཡིན་ན་ད་ལྟ་ཡང་
རྐུ་བ་ལ་དགའ་བ་སོགས་སྔོན་མའི་ལས་ངན་ལ་ངང་གིས་འཇུག་པའོ། ། དབང་གི་འབྲས་བུ་
ཡུལ་ལ་སྨིན་པ་སྟེ། སྲོག་གཅོད་ཀྱིས་ས་ཕྱོགས་ཉམས་མི་དགའ་ཞིང་ངམ་གྲོག་དང་གཡང་
ཅན་ལ་སོགས་སྲོག་ལ་གནོད་པ་ཅན་དུ་སྐྱེ། མ་བྱིན་པར་བླངས་པས་ལོ་ཏོག་ལ་སད་སེར་
ལྡང་། ལྗོན་ཤིང་ལ་འབྲས་བུ་མི་ཆགས། མུ་གེ་ཡོད་སར་སྐྱེ། ལོག་གཡེམ་གྱིས་བཤང་
ལྕི་དང་འདམ་རྫབ་ལ་སོགས་པ་ཡིད་དུ་མི་འོང་སར་གནས་དགོས། རྫུན་གྱིས་འབྱོར་བ་མི་
བརྟན་ཞིང་རྟག་ཏུ་ཤེས་པ་རྟབས་ཤིང་སྐྲག་པའི་ཡུལ་རྐྱེན་དང་འཕྲད། ཕྲ་མས་ཡུལ་ངམ་
གྲོག་དང་གཅོང་རོང་ཅན་ལ་སོགས་བགྲོད་དཀའ་བར་གནས་དགོས། ཚིག་རྩུབ་ཀྱིས་རྡོ་
གསེག་དང་ཚེར་མ་ཅན་ལ་སོགས་པའི་ས་ཕྱོགས་ཡིད་མི་བདེ་སར་སྐྱེ། ངག་འཁྱལ་གྱིས་སོ་
ནམ་བྱས་ཀྱང་འབྲས་བུ་མི་འབྱུང༌། དུས་ཚིགས་ལོག་ཤིང་མི་བརྟན་སར་སྐྱེ། བརྣབ་
སེམས་ཀྱིས་ལོ་ཏོག་ཉེས་ཤིང་གནས་དུས་ངན་པའི་སྡུག་བསྔལ་མང་པོ་འབྱུང་། གནོད་
སེམས་ཀྱིས་རྟག་ཏུ་འཇིགས་པ་དང་འཚེ་བ་མང་བའི་ཡུལ་དུ་སྐྱེ། ལོག་ལྟས་འབྱོར་བ་ཉུང་
ཞིང་སྐྱབས་དང་དཔུང་གཉེན་མེད་སར་སྐྱེའོ། །སྐྱེས་བུ་བྱེད་པའི་འབྲས་བུ་ནི། ལས་ངན་
གང་བྱས་པ་དེ་མང་པོར་འཕེལ་ནས་སྡུག་བསྔལ་མུ་མཐའ་མེད་པར་མྱོང་དགོས་པའོ། ། །
དོན་གཉིས་པ་བསྒྲུབ་བྱ་དགེ་བའི་ལས་བཅུ་ནི། སྤྱིར་མི་དགེ་བ་བཅུ་པོ་དེ་དག་གི་
ཉེས་དམིགས་ཤེས་ནས་དེ་མི་བྱེད་སྙམ་པ་སྟེ་དགེ་བ་བཅུ་ཡིན་ཏེ། དེས་ན་རང་བཞིན་དུ་
སྲོག་མི་གཅོད་པ་ལྟ་བུས་མི་འོང་། གང་ལྟར་ཡང་མི་དགེ་བའི་ལས་དེ་མི་བྱེད་སྙམ་པའི་
དམ་བཅའ་ཞིག་དགོས། དེ་ཡང་བླ་མ་དང་དཀོན་མཆོག་གི་རྟེན་དྲུང་ནས་ཁས་བླངས་ན་
ལྷག་པར་སྟོབས་ཆེ་སྟེ། དགེ་བ་བཅུ་ཞེས་པ་ནི། མི་དགེ་བ་བཅུ་སྤངས་ཤིང་དེའི་གཉེན་
པོ་དཀར་པོའི་ཕྱོགས་ཉམས་སུ་ལེན་པ་སྟེ། དེ་ཡང་སྲོག་གཅོད་པ་སྤངས་ནས་སེམས་ཅན་
གྱི་སྲོག་བསྐྱབ་དགོས། མ་བྱིན་པ་ལེན་པ་སྤངས་ནས་སྦྱིན་པ་གཏོང་དགོས། འདོད་
ལོག་སྤངས་ནས་ཚུལ་ཁྲིམ་བསྲུང་དགོས། རྫུན་སྤངས་ནས་བདེན་པར་སྨྲ་དགོས། ཕྲ་མ་
སྤངས་ནས་འཁོན་ པ་ཟླུམ་དགོས། ཚིག་རྩུབ་སྤངས་ནས་སྙན་པར་སྨྲ་དགོས། ངག་
འཁྱལ་སྤངས་ནས་ཁེ་སྟོན་བྱེད་དགོས། བརྣབ་སེམས་སྤངས་ནས་གཏོང་སེམས་འཆང་
39 —



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
དགོས། གནོད་སེམས་སྤངས་ནས་ཕན་སེམས་བསྒོམ་དགོས། ལོག་ལྟ་སྤངས་ནས་ཡང་
དག་པའི་ལྟ་བ་རྒྱུད་ལ་བསྟེན་དགོས། དེ་དག་གི་རྣམ་སྨིན་གྱི་འབྲས་བུ་ནི། མཐོ་རིས་
གསུམ་གང་རུང་དུ་སྐྱེ། བྱེད་པ་རྒྱུ་མཐུན་གྱིས་ཚེ་རབས་ཐམས་ཅད་དུ་དགེ་བ་བྱེད་པ་ལ་
སྤྲོ་ཞིང་དགེ་བ་གོང་འཕེལ་དུ་འགྱུར། མྱོང་བ་རྒྱུ་མཐུན། སྲོག་གཅོད་སྤངས་པས་ཚེ་
རིང་ཞིང་ནད་ཉུང་། མ་བྱིན་ལེན་སྤངས་པས་ལོངས་སྤྱོད་དང་ལྡན་ཞིང་དགྲ་རྐུན་མེད།
འདོད་ལོག་སྤངས་པས་ཁྱིམ་ཐབ་མཛེས་ཤིང་དགྲ་ཟླ་ཉུང༌། རྫུན་སྤངས་པས་ཀུན་གྱིས་
བསྟོད་ཅིང་བྱམས། ཕྲ་མ་སྤངས་པས་འཁོར་གཡོག་གུས། ཚིག་རྩུབ་སྤངས་པས་སྙན་
པར་ཐོས། ངག་འཁྱལ་སྤངས་པས་ཚིག་བཙན། བརྣབ་སེམས་སྤངས་པས་བསམ་དོན་
འགྲུབ། གནོད་སེམས་སྤངས་པས་འཚེ་བ་དང་བྲལ།་ལོག་ལྟ་སྤངས་པས་ལྟ་བ་བཟང་
པོ་རྒྱུད་ལ་སྐྱེ། དབང་གི་འབྲས་བུ་ནི་ཡུལ་ལ་སྨིན་པས། ཡུལ་ཕུན་སུམ་ཚོགས་པའི་ཡོན་
ཏན་ཐམས་ཅད་ཀྱིས་འབྱོར་བར་འགྱུར་བ་ཡིན་ནོ། །སྐྱེས་བུ་བྱེད་པའི་འབྲས་བུ་ནི། དགེ་
བའི་ལས་གང་བྱས་པ་དེ་མང་པོར་འཕེལ་ནས། བསོད་ནམས་རྒྱུན་མི་ཆད་པ་འབྱུང་བ་
ཡིན་ནོ། །
དོན་གསུམ་པ་ཐམས་ཅད་ལས་ཀྱི་རང་བཞིན་དུ་བསྟན་པ་ནི། འདི་ལྟར་ཁམས་
གསུམ་བདེ་སྡུག་བཟང་ངན་ཐམས་ཅད་བྱེད་པ་པོ་གཞན་ཅི་ཡང་མེད། རང་རང་གི་སྔོན་
བསགས་ཀྱི་དགེ་སྡིག་ཁོ་ནའི་མཐུས་བྱེད་པ་སྟེ། མདོ་སྡེ་ལས་བརྒྱ་པ་ལས། ལུས་ཅན་
རྣམས་ཀྱི་བདེ་སྡུག་ནི། །ལས་རྣམས་ཡིན་པར་ཐུབ་པས་གསུངས། ། ལས་རྣམས་ཀྱང་ནི་སྣ་
ཚོགས་ལ། །དེ་ཡིས་འགྲོ་འདི་སྣ་ཚོགས་བྱས། ། སྣ་ཚོགས་རྣམ་པར་འཁྱམས་ཤིང་འཇུག །
ལས་ཀྱང་དྲ་བ་འདི་ཆེའོ། །ཞེས་གསུངས། དེས་ན་རང་གིས་ཚེ་འདིར་བསགས་པའི་ལས་
དགེ་སྡིག་ཁོ་ན་རང་གི་རྗེས་སུ་འབྲངས་ནས། དེའི་དབང་གིས་འཁོར་བའི་གནས་རིས་
མཐོ་དམན་དུ་འཕེན་པ་ཡིན་ཏེ། རྒྱལ་པོ་ལ་གདམས་པའི་མདོ་ལས། དུས་ཀྱིས་ཉེན་ཏེ་
རྒྱལ་པོ་འགྲོ་གྱུར་ན། །ལོངས་སྤྱོད་མཛའ་དང་བཤེས་རྣམས་རྗེས་མི་འབྲང༌། ། སྐྱེས་བུ་དག་
ནི་གང་ནས་གར་འགྲོ་ཡང་། ། ལས་ནི་གྲིབ་མ་བཞིན་དུ་རྗེས་སུ་འབྲང་། ། ཞེས་ གསུངས།
དེས་ན་ད་ལྟ་དགེ་སྡིག་གི་ལས་བྱས་པ་ལ། འཕྲལ་དུ་དེའི་འབྲས་བུ་འདི་དང་འདིའོ་ཞེས་
མི་མངོན་ཡང་། ནམ་ཡང་ཆུད་ཟོས་སུ་མི་འགྱུར་བར་ཚོགས་ཤིང་དུས་ལ་བབ་པའི་ཚེ་རང་
40 ——



རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་འབྲུ་འགྲེལ་རྣམ་མཁྱེན་ཐར་གླིང་བགྲོད་པའི་ཐེམ་སྐས།
རང་གིས་ ཉམས་ སུ་མྱོང་བར་འགྱུར་ཏེ། ལས་བརྒྱ་པ་ལས། ལུས་ཅན་དག་གི་ལས་
རྣམས་ནི། ། བསྐལ་པ་བརྒྱར་ཡང་ཆུད་མི་ཟ། །ཚོགས་ཤིང་དུས་ལ་བབས་པ་ན། །འབྲས་བུ་
ཉིད་དུ་སྨིན་པར་འགྱུར། ། ཞེས་དང་། ཡོན་ཏན་རིན་པོ་ཆེའི་མཛོད་ལས། ས་བླ་མཐོན་
པོར་གཤེགས་པའི་མཁའ་ལྡིང་གི། །གྲིབ་མ་རེ་ཞིག་ལྟ་བར་མི་མངོན་ཡང་། །ལུས་ཅན་དག་
དང་འདུ་འབྲལ་སྤང་བ་བཞིན། ། ཚོགས་ཤིང་དུས་ལ་བབ་ཚེ་ ལྷག་ པར་ མངོན། ། ཞེས་་
གསུངས། དེ་ཡང་དགེ་སྡིག་གང་ཡིན་ཡང་ཀུན་སློང་གཙོ་ཆེ་བས། ཀུན་སློང་ཆགས་
སྡང་གིས་བསྐྱེད་ཅིང་བསམ་པ་མ་དག་ན། རྣམ་པ་དགེ་བ་ལྟར་སྣང་ཡང་དོན་དུ་མི་དགེ་
བར་འགྱུར་ཞིང། བསམ་ པ་ རང་འདོད་ཀྱི་འཁྲི་བ་ དང་བྲལ་ནས་དུག་ གསུམ་དང་ མ་
འདྲེས་ཤིང་ཕན་སེམས་དང་ལྡན་ན། རྣམ་པ་མི་དགེ་བ་ལྟར་སྣང་ཡང་དོན་ལ་དགེ་བར་
འགྱུར་ཏེ། རིན་ཆེན་འཕྲེང་བ་ལས། ཆགས་དང་ཞེ་སྡང་གཏི་མུག་དག །དེས་བསྐྱེད་
ལས་ནི་མི་དགེའོ། ། མ་ཆགས་ཞེ་སྡང་གཏི་མུག་མེད། །དེས་བསྐྱེད་ལས་དེ་དགེ་བ་ཡིན། །
མི་དགེ་ལས་ནི་སྡུག་བསྔལ་ཀུན། །དེ་བཞིན་ངན་འགྲོ་ཐམས་ཅད་དོ། ། དགེ་ལས་བདེ་འགྲོ་
ཐམས་ཅད་དང་། །སྐྱེ་བ་ཀུན་ཏུ་བདེ་བ་དག །ཡིད་དང་ལུས་དང་ངག་དང་ནི། །མི་དགེ་
ཀུན་ ལས་ ལྡོག་ བྱ་ཞིང༌། ། དགེ་ལ་རྟག་ ཏུ་ འཇུག་བྱ་བ། ། འདི་ནི་ཆོས་རྣམ་གཉིས་སུ་་་
བཤད། ། ཅེས་དང༌། དེ་ལྟར་དུས་རྟག་ཏུ་ལས་རྒྱུ་འབྲས་ཀྱི་གནས་འདི་དག་ལ་ངེས་ཤེས་
བསྐྱེད་ནས་དཀར་པོ་དགེ་བའི་ལས་རྣམས་ཆུང་ངུ་ནས་ཁྱད་དུ་མི་གསོད་པར་དང་དུ་བླང་།
ནག་པོ་སྡིག་པའི་ལས་རྣམས་ཆུང་ངུ་ནས་འདིས་མི་གནོད་སྙམ་དུ་མི་བསམ་པར་དུག་བཞིན་
སྤང་། དེ་ལྟར་ལས་གང་བྱས་ཤིང་བསགས་པ་རྣམས་ཀྱི་འབྲས་བུ་རྣམ་པར་སྨིན་པ་ནི་རང་
ཉིད་ཀྱི་ཕྱི་བཞིན་རྗེས་སུ་འབྲང་ནས་རང་ལ་སྨིན་པར་འགྱུར་བས་ན། དུས་རྟག་ ཏུ་རྒྱུ་
འབྲས་ཀྱི་གནས་འདི་ལ་ངེས་ཤེས་བསྐྱེད་ནས་སྤང་བླང་བྱེད་པ་གལ་ཆེའོ། ། དེ་ཡང་ལྟ་བ་
མཐོ་མཐོ་མོའི་ཆོས་སྐད་ཀྱིས་རྒྱུ་འབྲས་ཁྱད་དུ་གསོད་པར་མི་བྱ་སྟེ། ཨོ་རྒྱན་ཆེན་པོས།
རྒྱལ་པོ་ཆེན་པོ་ངའི་གསང་སྔགས་འདི་ལྟ་བ་གཙོ་ཆེ། ལྟ་བའི་ཕྱོགས་སུ་སྤྱོད་པ་མ་ཤོར་
བར་མཛོད། དེ་ཤོར་ན་དགེ་སྟོང་སྡིག་སྟོང་ནག་པོ་ཁ་འབྱམས་བདུད་ཀྱི་ལྟ་བར་འགྲོ།
ཡང་སྤྱོད་པའི་ཕྱོགས་སུ་ལྟ་བ་མ་ཤོར་བ་མཛོད། དེ་ཤོར་ན་དངོས་པོ་དང་མཚན་མས་
བཅིངས་ནས་གྲོལ་བའི་དུས་མེད། ཅེས་གསུངས། དེས་ན་ལྟ་བ་ནམ་མཁའ་བས་ཀྱང་
= 41
-



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
མཐོ། ལས་རྒྱུ་འབྲས་བག་ཕྱེ་བས་ཀྱང་ཞིབ། ཅེས་ གསུངས་པ་ལྟར། ལྟ་བ་གནས་
ལུགས་ཀྱི་དོན་ཅི་ཙམ་རྟོགས་བཞིན་རྒྱུ་འབྲས་ལ་ཞིབ་ཏུ་འགྲོ་བ་ཞིག་དགོས་ཏེ། དེས་ན་
ལས་རྒྱུ་འབྲས་ཀྱི་གནད་འདི་དག་ལ་སྙིང་ཐག་པ་ནས་ཡིད་ཆེས་བསྐྱེད་དེ། དུས་དང་རྣམ་
པ་ཐམས་ ཅད་ དུ་ དགེ་བ་ཕྲ་མོ་ཚུན་ཆད་དམ་པ་གསུམ་ གྱིས་ཟིན་པའི་ སྒོ་ནས་ཅི་ནུས་སུ་
འབད་པར་བྱའོ། །
བཞི་པ་ འཁོར་བའི་ཉེས་དམིགས་ཀྱི་ཁྲིད་ལའང་གཉིས་ལས། འཁོར་བའི་ སྡུག་
བསྔལ་སྤྱིར་བསམ་པ་དང༌། བྱེ་བྲག་རིགས་དྲུག་སོ་སོའི་སྡུག་བསྔལ་བསམ་པ་དང་གཉིས།
དང་པོ་ནི། རྙེད་པར་དཀའ་བའི་དལ་འ བྱོར་རྙེད་ཀྱང་ཡུན་རིང་སྡོད་ལོང་མེད་
པར་འཇིག་སླ་བའི་མི་རྟག་འཆི་བའི་དབང་དུ་འགྲོ། ཤི་ནས་ཀྱང་མེ་ཤི་བ་དང་ཆུ་སྐམ་པ་
ལྟ་བུ་ཞིག་ཡིན་ན་དེ་ག་ལས་གཞན་མི་འདུག་ཀྱང༌། ཤི་ནས་མེད་དུ་མི་འགྲོ་ཞིང་སྐྱེ་བ་ལེན་
དགོས་ པ་ ཡིན། སྐྱེ་ བ་ ཞིག་ བླངས་ ཕྱིན་ ཆད་ འཁོར་ བའི་ གནས་ ལས་ མ་ འདས་ ཤིང༌།
ཟག་བཅས་ཀྱི་ལས་དགེ་བ་དང་མི་དགེ་བའི་རྒྱུས་གཅིག་ནས་གཅིག་ཏུ་སྐྱེ་ཞིང་འཁོར་བས་ན་
འཁོར་བ་ཞེས་བྱ། རང་རེ་འཁོར་བའི་གནས་འདིར་ཐོག་མ་མེད་པའི་དུས་ནས་འཁྱམས་
ཏེ། སྐྱེ་བ་འདི་མ་བླངས་བྱ་བ་དང་སེམས་ཅན་ཐམས་ཅད་ཕན་ཚུན་ཕ་མ་དང་དགྲ་གཉེན་
བཏང་སྙོམས་གསུམ་མ་བྱས་པ་གཅིག་ཀྱང་མེད། འདོད་པའི་ཕྱིར་མགོ་དང་ཡན་ལག་
བཅད་པའང་གྲངས་ཀྱིས་མི་ཆོད། གྲོག་སྦུར་ལ་སོགས་སྲོག་ཆགས་ཕྲ་མོར་སྐྱེས་པའི་ཡན་
ལག་རྣམས་ གཅིག་ ཏུ་བསྡོམས་ན་རི་རབ་ལས་ཀྱང་མཐོ། ངུས་ པ་ གཅིག་ པོའི་ མཆི་མ་
ཐམས་ཅད་ བསགས་ན་རྒྱ་མཚོ་ཆེན་པོ་ལས་ཀྱང་མང༌། དམྱལ་བའི་གནས་སུ་སྐྱེས་ཏེ་
ཟངས་ཞུན་ཁོལ་མ་བཏུང་བ་ཡང་རྒྱ་མཚོ་ཙམ་འོང་ངེས། ཚངས་པ་དང་ལྷའི་དབང་པོ་ལྟ་
བུ་ཚེ་རིང་ཞིང་གཟུགས་དང་དཔལ་འབྱོར་ཕུན་སུམ་ཚོགས་པའང་ཤི་ནས་ངན་སོང་གི་སྡུག་
བསྔལ་ཉམ་ཐག་པ་ལ་སྤྱོད་དགོས་པ་ཡིན་ན། ལུས་རྟེན་འདིར་དབང་ཕྱུག་དང་ནད་མེད་
པ་ལ་སོགས་པའི་བདེ་བ་ཅུང་ཟད་ཙམ་པ་ནི་ལོ་ཤས་དང་ཟླ་བ་ཞག་འགའ་ཙམ་པས་མགོ་
བསྐོར་ཏེ་མཐོ་རིས་ཀྱི་བདེ་འབྲས་ཟད་ནས་ཤིན་ཏུ་དབུལ་ཞིང་ཉམ་ཐག་པའ མ་ངན་སོང་གི་
སྡུག་བསྔལ་བཟོད་དཀའ་བ་ལ་མི་འདོད་བཞིན་དུ་སྤྱོད་དགོས་པས་ད་ལྟའི་བདེ་སྐྱིད་རྨི་ལམ་
བདོ་འཕྲོ་ལ་སད་པ་ལྟ་བུ་འདི་ལ་སྙིང་པོ་ཅི་ཞིག་ཡོད། དེ་བས་ད་རེས་ཀྱི་སྐྱེ་བ་འཁོར་བ་



རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་འབྲུ་འགྲེལ་རྣམ་མཁྱེན་ཐར་གླིང་བགྲོད་པའི་ཐེམ་སྐས།
སྡུག་བསྔལ་གྱི་རྒྱ་མཚོ་ཆེན་པོ་ལས་ཐར་ཏེ་གཏན་དུ་བདེ་བ་རྫོགས་པའི་སངས་རྒྱས་ཀྱི་གོ་
འཕང་ཐོབ་པ་ཞིག་ཅི་ནས་ཀྱང་བྱེད་དགོས་སྙམ་དུ་སྦྱོར་དངོས་རྗེས་གསུམ་ཚང་པར་ཉམས་
སུ་བླང་ངོ༌། །།
གཉིས་པ་རིགས་དྲུག་སོ་སོའི་སྡུག་བསྔལ་བྱེ་བྲག་ཏུ་བསམ་པ་ལ་དྲུག་ལས། དང་པོ་
དམྱལ་བ་ལ་སྡེ་ཚན་བཅོ་བརྒྱད་ཡོད་པ་ལས། ཚ་དམྱལ་བརྒྱད་ནི་འཁོར་བའི་གནས་རིས་
གཞན་ལས་ཁྱད་པར་དུ་སྡུག་བསྔལ་དོས་དྲག་ལ་རྒྱུན་རིང་བ་དམྱལ་ བའི་གནས་རིས་ཀྱི་
འཇིག་རྟེན་ཉིད་དུ་སྐྱེས་ཤིང་སོན་པར་གྱུར་ན། གནས་དེ་དག་ཐམས་ཅད་ཀྱི་གཞི་དང་
འཁོར་ཡུག་ཀུན་མགར་གྱི་ལྕགས་བསྲེག་ལྟ་བུ་རྡོག་པ་བཞག་པ་ཙམ་གྱིས་བདེ་བ་མི་མངོན་
པར་མེ་ལྕེ་འབར་བའི་ཀློང་ཤིན་ཏུ་དབལ་ཚ་བ་ཁོ་ན་ཡིན། ། །
དེ་ལས་དང་པོ་ཡང་སོས་ནི། ལྕགས་བསྲེགས་ཀྱི་ས་གཞིར་མདག་མེ་འབར་བའི་
ཀློང་དུ་དམྱལ་བའི་སེམས་ཅན་གྲངས་མེད་པ་ལྷན་ཅིག་ཏུ་འདུས་ཏེ། ཕན་ཚུན་ཐམས་
ཅད་ཀྱང་དགྲ་མི་ཤ་པོ་མཐོང་བ་ལྟར་ཁོང་ཁྲོའི་སེམས་ཀྱིས་མཚོན་ཆས་བརྡེག་རེས་འབའ་
ཞིག་བྱེད་པས་ཐམས་ཅད་མཚོན་གྱིས་མགོ་ལུས་རྣམས་འདྲལ་ཞིང་ཤི། ནམ་མཁའ་ལས་
ཡང་སོས་པར་གྱུར་ཅིག་ཅེས་པའི་སྒྲ་གྲགས་མ་ཐག་ཐམས་ཅད་སོས་ཏེ་སྔར་བཞིན་འཐབ་པ་
སོགས་ཤི་སོས་རེས་མོས་བྱེད་པས་དུག་བསྔལ་བའོ། ། ཚེ་ཚད་ནི་མི་ལོ་ལྔ་བཅུ་ལྷ་རྒྱལ་ཆེན་
རིགས་བཞིའི་ཞག་གཅིག་ཏུ་བརྩིས་པའི། ལྷའི་ལོ་ལྔ་བརྒྱ་ལ་དམྱལ་བ་ཡང་སོས་ཀྱི་ཞག་
གཅིག་ཏུ་བརྩིས་པའི་རང་ལོ་ལྔ་བརྒྱ་ཐུབ་པའོ། ། །
གཉིས་པ་ཐིག་ནག་ནི། གཤིན་རྗེའི་ལས་མཁན་འཇིགས་སུ་རུང་བ་རྣམས་ཀྱིས་
དམྱལ་བའི་སེམས་ཅན་དེའི་ལུས་མགལ་དུམ་བཞིན་བསྲངས་ཏེ་སྤྱི་བོ་ནས་རྐང་མཐིལ་གྱི་
བར་ཐིག་ནག་པོ་བཞི་བརྒྱད་བཅུ་དྲུག་སུམ་བཅུ་སོ་གཉིས་ལ་སོགས་པ་བཏབ་ནས་ལྕགས་ཀྱི་
སོག་ལེ་མེ་འབར་བས་སྤྱི་བོ་ནས་རྐང་མཐིལ་ལ་ཐུག་གི་ བར་ གཤོག་ཅིང་འདྲལ་བ་དང༌།
དེ་མ་ཐག་འབྱར་བ་ཡང་ཡང་གཞོག་པས་སྡུག་བསྔལ་ལོ། །ཚེ་ཚད་ནི་མི་ལོ་བརྒྱ་ལྷ་སུམ་ཅུ་རྩ་
གསུམ་པའི་ཞག་གཅིག་ཏུ་བརྩིས་པའི་ལྷའི་ལོ་སྟོང་ཕྲག་གཅིག་དམྱལ་བ་ཐིག་ནག་གི་ཞག་
གཅིག་ཏུ་བྱས་པའི་རང་ལོ་སྟོང་ཐུབ་པའོ། ། ། །
གསུམ་པ་བསྡུས་འཇོམས་ནི། ལྕགས་བསྲེགས་ཀྱི་གཏུན་ཆེན་པོ་ཡུལ་ལྗོངས་ཙམ་
43



༄༅། །སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས། །
རེའི་ནང་དུ་དམྱལ་བའི་སེམས་ཅན་གྲངས་མེད་པ་བླུགས་ནས། ལྕགས་ཀྱི་ཐོ་ལུམ་ཆེན་པོ་
མེ་འབར་བས་ཏིལ་བཞིན་དུ་འཚིར་ཞིང་བརྡུང་བ་དང་ལུང་པ་ཕན་ཚུན་གྱི་རི་ཐམས་ཅད་
སྔར་རང་གིས་གང་བསད་པའི་སྲོག་ཆགས་ཤྭ་བ་དང་། དགོ་བ་དང་ར་ལུག་ལ་སོགས་པའི་
མགོ་བརྙན་དུ་གྱུར་པའི་རྭ་རྩེ་མེ་འབར་བས་རྡུང་ཁ་བཀྱེ་བའི་བར་དུ་སྒོང་པགས་བཞིན་དུ་
བཅར་ཀྱང་དེ་མ་ཐག་སོས་ནས་ཡང་འཇོམས་པ་སོགས་སྡུག་བསྔལ་མི་ལོ་ཉིས་བརྒྱ་ལྷ་འཐབ་
བྲལ་གྱི་ཞག་གཅིག་ཏུ་བརྩི་ཞིང༌། ལྷའི་ལོ་ཉིས་སྟོང་བསྡུས་འཇོམས་ཀྱི་ཞག་གཅིག་བྱས་
པའི་རང་ལོ་སྟོང་ཕྲག་གཉིས་ཀྱི་བར་དུ་མྱོང་བའོ། །་
བཞི་པ་ངུ་འབོད་ནི། སྒོ་མེད་པའི་ལྕགས་བསྲེགས་ཀྱི་ཁང་ཁྱིམ་མེ་འབར་བའི་ནང་
དུ་བསྲེག་ཅིང་འོ་དོད་འབོད་པས་སྡུག་བསྔལ་མི་ལོ་བཞི་བརྒྱ་ལྷ་དགའ་ལྡན་གྱི་ཞག་གཅིག་
དགའ་ལྡན་གྱི་ལོ་བཞི་སྟོང་ངུ་འབོད་ཀྱི་ཞག་གཅིག་ཏུ་བརྩིས་པའི་རང་ལོ་སྟོང་ཕྲག་བཞི་ཐུབ་
པའོ། །
ལྔ་བ་ངུ་འབོད་ཆེན་པོ་ནི། གཤིན་རྗེ་རྣམས་ཀྱིས་ཐོ་བ་ལ་སོགས་པས་བརྡེག་ཅིང་
ལྕགས་ཀྱི་ཁྱིམ་མེ་འབར་བ་གཉིས་རིམ་དུ་བཅུག་ནས་སྒོ་ཕྱི་ནང་གཉིས་ཀ་ལྕགས་ཞུན་གྱིས་
ཞལ་བ་བྱས་ཤིང་མེའི་དུ་བ་མ་ཆད་པས་མུན་ནག་འཐུམས་པར་སྒོ་ནང་མ་ལས་ཐར་ཀྱང་ཕྱི་
མ་ལས་མི་ཐར་སྙམ་དུ་འོ་དོད་དྲག་པོ་འབོད་པས་སྡུག་བསྔལ་མི་ལོ་བརྒྱད་བརྒྱ་ལྷ་འཕྲུལ་
དགའི་ཞག་གཅིག་བྱས་པའི་ལྷའི་ལོ་བརྒྱད་སྟོང་ངུ་འབོད་ཆེན་པོའི་ཞག་གཅིག་སྟེ། དེ་ལྟ་
བུའི་ལོ་སྟོང་ཕྲག་བརྒྱད་ཐུབ་པའོ། །
དྲུག་པ་ཚ་བ་ནི། མེ་འབར་བའི་ལྕགས་ཀྱི་གསལ་ཤིང་རྩེ་གསུམ་པ་དང་མདུང་ཐུང་
གིས་ལུས་ཐལ་མར་འབིགས་པས་སྡུག་བསྔལ་བ། མི་ལོ་སྟོང་ཕྲག་གཅིག་དང་དྲུག་བརྒྱ་ལྷ་
གཞན་འཕྲུལ་དབང་བྱེད་ཀྱི་ཞག་གཅིག་ལྷའི་ལོ་ཁྲི་ཕྲག་གཅིག་དང་དྲུག་སྟོང་ཚ་བའི་ཞག་
གཅིག་ཏུ་བྱས་པའི་རང་ལོ་ཁྲི་ཕྲག་གཅིག་དང་སྟོང་ཚོ་དྲུག་ཐུབ་པའོ། ། –
བདུན་པ་རབ་ཏུ་ཚ་བ་ནི། ལྕགས་ཁྱིམ་མེ་འབར་བའི་ནང་དུ་ལྕགས་ཀྱི་གསལ་ཤིང་
རྩེ་གསུམ་མེ་འབར་བས་རྐང་མཐིལ་གཉིས་དང་འོག་སྒོ་ནས་འཛུགས་ཤིང་ཕྲག་པ་གཉིས་
དང་སྤྱི་བོ་ནས་ཐལ་མར་འབྱིན། ལྕགས་སྲེག་གི་སྣམ་བུས་ལུས་ཀྱི་ཕྱི་ནས་དཀྲིས་པ་དང༌།
ཟངས་ཀྱི་སྣོད་ཆེན་པོའི་ནང་ཁྲོ་ཆུ་ཁོལ་མར་འཚོད་པའི་སྡུག་བསྔལ་ནི་མི་ལོ་གྲངས་ཀྱིས་
– 44



རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་འབྲུ་འགྲེལ་རྣམ་མཁྱེན་ཐར་གླིང་བགྲོད་པའི་ཐེམ་སྐས།
གཞལ་བའི་ཡུལ་ལས་འདས་པས་བར་གྱི་བསྐལ་པ་ཕྱེད་དུ་མྱོང་བའོ། ། །
བརྒྱད་པ་མནར་མེད་ནི། ལྕགས་ཁྱིམ་མེ་འབར་བ་ཉེ་འཁོར་ལྷག་མ་བཅུ་དྲུག་གིས་
བསྐོར་བའི་ནང་དུ་བཅུག་སྟེ་ཀུན་ནས་རབ་ཏུ་ཚ་བའི་མེས་ལུས་མར་མེའི་སྡོང་བུ་ལྟར་བསྲེག་
པས་སྡུག་བསྔལ་གྱི་ཚོར་བ་ཤིན་ཏུ་རགས་ཤིང་འོ་དོད་འབོད་པའི་སྒྲ་ཙམ་ལས་མེ་དང་ལུས་
གཉིས་སུ་མེད་ཅིང་སོ་སོར་བལྟར་མི་མངོན། ཐར་འདོད་ཀྱི་བློ་རྒྱུན་ཆད་མེད་པར་སྐྱེ་ཡང་
ཐར་པའི་དུས་ནི་མེད། སྐབས་རེར་མེ་སྒོ་ཅུང་ཟད་རེ་ཕྱེ་བས་བྲོས་པར་རློམ་པ་ན་ལས་
མཁན་རྣམས་ཀྱིས་མདའ་བོ་ཆེ་དང༌། དབྱུག་པ་དང། ཐོ་བ་ལ་སོགས་པས་བསྣུན་ཅིང་།
ཁྲོ་ཆུ་ཁོལ་མར་ལྡུག་པ་སོགས་དམྱལ་བ་སྔ་མ་བདུན་པོའི་སྡུག་བསྔལ་ཀྱང་ཚང་པར་མྱོང་
དགོས། ཚེ་ཚད་བར་གྱི་བསྐལ་པ་གཅིག་ཐུབ་པ་སྟེ། དེ་ལས་ལྷག་པ་མནར་རྒྱུ་མེད་པས་
ན་མནར་མེད་ཅེས་བྱ། དེ་ལྟར་ཚ་བའི་དམྱལ་བ་བརྒྱད་ཚན་གཅིག་པོའི་འོག་མ་རྣམས་ཀྱི་
མེ་ཡང་བདུན་འགྱུར་གྱིས་ཚ་ལ་སྡུག་བསྔལ་ཀྱང་བདུན་འགྱུར་གྱིས་ཆེ་སྟེ། དེ་ལྟ་བུའི་སྡུག་
བསྔལ་གྱི་ཚུལ་རྣམས་བློ་ལ་བླང་ཞིང་། དེ ར་མི་སྐྱེ་བའི་ཐབས་ལ་འབད་པར་བྱ་སྙམ་དུ་བསྒོམ་
པར་བྱའོ། ། །
དེ་ནས་གྲང་དམྱལ་བརྒྱད་ནི། སྤྱི་མཐུན་དུ་གཞི་དང་འཁོར་ཡུག་ཐམས་ཅད་གངས་
རི་སྟུག་པོའི་འདབས་འབྱོར་དང་ཆབ་རོམ་ཆུ་འཁྱགས་ཀྱི་ཁྲོད། དེ་ཡང་གཅོང་རོང་གི་
རྣམ་པ་གཏིང་ཟབ་པས་འཇིགས་ཤིང་ཡ་ང་བའི་གནས་རྣམས་སུ་ཁ་བ་བུ་ཡུག་འབའ་ཞིག་
གིས་སྦྲེབས་པའི་ལུས་གཅེར་བུ་གྲང་བའི་རེག་བྱ་བཟོད་དཀའ་རླུང་གི་ནུས་པ་ཤིན་ཏུ་བསིལ་
བས་བཏབ་པའི་རྐྱེན་གྱིས་ལུས་ཀྱི་ལང་ཚོ་ཉམས་ལ་ཆུ་བུར་ཐོལ་གྱིས་བྱུང་བ་ནི་ཆུ་བུར་ཅན་
དང༌། ཆུ་བུར་དེ་དག་ལྷག་པར་གྲང་བས་རྡོལ་ནས་རྨར་སོང་བ་ན་ཆུ་བུར་རྡོལ་བ་ཅན་
དང་། སྨྲེ་སྔགས་རྒྱུན་མི་ཆད་པར་འདོན་པ་ཨ་ཆུ་ཆུ་ཟེར་བ་དང༌། དེ་ཡང་ཚོར་བ་ཤིན་
ཏུ་གྲང་བའི་སྡུག་བསྔལ་བརྣག་ཅིང་བཟོད་པར་དཀའ་བ་ཡི་མཐུས་ལུས་ཟུངས་ཀྱིས་རབ་ཏུ་
བཏང་ཞིང་ཟད་ནས་འཆི་ཁའི་ནད་པ་བཞིན་དུ་སྐད་ཀྱི་གདངས་ཆག་པས་ཤུགས་རིང་གིས་
ཀྱི་ཧུད་འདོན་ཅིང་སྨྲ་བ་ཀྱི་ཧུད་འདོན་པ་དང་། གྲང་བའི་ཟུག་རྔུ་བསྲན་མི་བཟོད་པར་
སོ་འཚིར་བས་འཐམས་ཏེ་སྐད་མི་ཐོན་པ་སོ་ཐམ་ཐམ་པ་དང༌། ཕྱི་ཡི་པགས་པ་མདོག་
སྔོན་པོར་སོང་ནས་བཞི་ཚལ་དུ་འགས་པ་ཨུཏྤལ་ལྟར་གས་པ་དང་། ནང་གི་ཤའུ་དམར་པོ་
— 45
ཡ



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
ཐོན་པ་ཡང་འཁྱགས་ནས་བརྒྱུད་ཚལ་དུ་གས་པ་པདྨ་ལྟར་གས་པ་དང་། དེ་ལས་ཀྱང་ལྷག་
པར་གྲང་བས་དམར་ནག་ཏུ་གྱུར་པ་བཅུ་དྲུག་དང༌། སུམ་ཅུ་སོ་གཉིས་ལ་སོགས་གྲངས་
མེད་པར་འགས་ཏེ་པདྨ་ཆེན་པོ་ལྟར་གས་པའོ། ། དེ་ལྟར་གས་པའི་རྨ་ནང་དུ་སྲིན་བུ་
ལྕགས་ཀྱི་མཆུ་ཅན་མང་པོ་ཞུགས་ནས་ཟ་ཞིང་སྡུག་བསྔལ་བ་སོགས་གང་བའི་སྡུག་བསྔལ་མི་
འདྲ་བའི་མྱོང་ཚུལ་བརྒྱད་ལ་མིང་བརྒྱད་དུ་ཆགས་པ་གྲང་དམྱལ་བརྒྱད་ཅེས་བྱ། དེ་དག་
གི་ཚེ་ཚད་ནི། གྲོང་ཁྱེར་ཀོ་ས་ལའི་བྲེས་གཞལ་བའི་བཅུ་ཚད་ཉི་ ཤུ་ཤོང་པའི་གཞོང་པ་
ཏིལ་གྱིས་བཀང་བ་ལས་ཆུ་བུར་ཅན་གྱི་ལོ་བརྒྱ་རེ་ན་ཏིལ་རེ་རེ་ཕྱིར་ཕྱུངས་པས་ཏིལ་ཐམས་
ཅད་ཟད་པས་ན་ཆུ་བུར་ཅན་གྱི་ཚེ་ཚད་རྫོགས་པ་ཡིན་ལ། ཆུ་བུར་ཅན་གྱི་ཚེ་ཚད་ཙམ་པ་
ཉི་ ཤུ་ཆུ་བུར་རྡོལ་བས་ཐུབ། དེའི་ཚེ་ཚད་ཙམ་པ་ཉི་ཤུ་ཐམ་པས་ཐུབ་པ་སོགས་གཞན་
རྣམས་དེ་ལས་རིམ་པར་ཉི་ ཤུ་རེའི་འགྱུར་གྱིས་ཚེ་ཇེ་རིང་སྡུག་བསྔལ་ཇེ་ཆེ་ཡིན་པའི་ཚུལ་བློ་
ལ་བླངས་ནས་སྔར་བཞིན་བསྒོམ་མོ། །
དེ་བཞིན་དུ་ཉེ་འཁོར་ ལྷག་པ་བཅུ་དྲུག་ནི། མནར་མེད་ཀྱི་ཕྱོགས་བཞི་སོ་སོ་ན།
མེ་མ་མུར་གྱི་འོབས། རོ་མྱགས་ཀྱི་འ ད མ། མཚོན་ཆའི་ཐང་། རལ་གྲི་ལོ་མའི་ནགས་
ཚལ་ཏེ། ཕྱོགས་རེ་ན་བཞི་བཞི་ཡོད་པ་ལས། །
མཚོན་ཆའི་ཐང་ནི། དམྱལ་བ་མནར་མེད་ཀྱི་ལས་སྲབ་པ་དག་ཕྱིར་འཐོན་པའི་ཚེ་
ནེའུ་གསིང་ལྟ་བུའི་ཐང་སྔོན་པོ་ཉམས་དགའ་བ་མཐོང་ནས་དགའ་སྟེ་ཕྱིན་པ་ན་ས་གཞི་
ཐམས་ཅད་ལྕགས་ཀྱི་སྤུ་གྲིའི་རང་བཞིན་རྩེ་རྣོན་པོ། གྱེན་ལ་བསྟན་པའི་ཐང་ལ་སླེབས་ཏེ་
རྐང་པ་གཡས་གཡོན་གང་བཞག་ཀྱང་ཐལ་མར་ཕུག་ཅིང་གཞོག་ལ་བཏེག་ན་སོས་ཤིང་
བཞག་ན་སྔར་ལྟར་གཅོད་པས་སྡུག་བསྔལ་ལོ། །
རལ་གྲིའི་ནགས་ཚལ་ནི། ཡང་དེ་ལས་ཐར་ཏེ་ནགས་ཚལ་ཉམས་དགའ་བ་མཐོང་
ནས་ཕྱིན་པ་ན་རལ་གྲིའི་ནགས་ཚལ་དུ་སླེབས་ཏེ་འདབ་མ་རྣམས་རླུང་གིས་བསྐྱོད་པས་ལུས་
ལ་བརྡེག་པ་ལྟར་གྱུར་པས་ལུས་དུམ་བུར་བཅད་ནས་ཡང་འབྱར་བ་ཡང་སྔར་ལྟར་གཏུབ་
ཅིང་གཅོད་པར་བྱེད་པས་སྡུག་བསྔལ་ལོ། །
རོ་མྱགས་ཀྱི་འདམ་ནི། དེ་ནས་ཐར་ནས་ཆུ་ཀླུང་མཐོང་སྟེ་ཕྱིན་པ་ན་མི་རོ་རྟ་རོ་ལ་
སོགས་རོ་མྱགས་ཤིང་རུལ་བའི་འདམ་རྫབ་ཤིན་ཏུ་དྲི་ང་བར་ཚུད་དེ་སྤྱི་བོའི་བར་དུ་ནུབ་པ་
– 46



རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་འབྲུ་འགྲེལ་རྣམ་མཁྱེན་ཐར་གླིང་བགྲོད་པའི་ཐེམ་སྐས།
ལ་སྲིན་བུ་ལྕགས་ཀྱི་མཆུ་རྣོན་ཅན་རྣམས་ཀྱིས་ཟ་བས་སྡུག་བསྔལ་ལོ། །
མེ་མ་མུར་གྱི་འོབས་ནི། ཡང་དེ་ལས་ཐར་བ་ན་རྒྱང་རིང་པོ་ནས་གྲིབ་མ་ནག་ངམ་
མེ་བའི་འོབས་མཐོང་ནས་ཕྱིན་པས་ཐལ་ཚན་གྱི་འདག་མེ་འབར་བ་རབ་མེད་པའི་ཀློང་དུ་
ནུབ་ནས་ཤ་རུས་ཚིག་ཅིང་སྡུག་བསྔལ་ལོ། །
མནར་མེད་ཀྱི་མཚམས་བཞི་ན་ལྕགས་ཀྱི་ ཤལ་མ་རིའི་སྡོང་པོ་ཆེན་པོ་རེ་རེ་ཡོད་པ་
ལས། བཙུན་པ་ཚངས་སྤྱོད་ཉམས་པ་དང་འདོད་ལོག་སྤྱོད་པ་རྣམས་ལས་དབང་གིས་རི་
འཇིགས་སུ་རུང་བ་དེའི་དྲུང་དུ་སླེབས་པ་ན། རིའི་རྩེ་ནས་ཚེ་སྔོན་སྐྱེས་པ་བུད་མེད་རང་
རང་གིས་འཁྲིག་པའི་ཆོས་བསྟེན་ཅིང་དགའ་གདུང་ཡོད་པའི་གྲོགས་དེས་འབོད་པ་མཐོང་
ནས་གྱེན་ལ་འཛེགས་ཏེ་ཕྱིན་པ་ན། ལྕགས་ཀྱི་སྡོང་པོའི་ལོ་མ་རྣོན་པོ་ཐམས་ཅད་རྩེ་མོ་
ཐུར་དུ་བསྟན་པས་རྐང་ལག་སོགས་འ བིགས་ཤིང་། རི་རྩེར་སླེབས་ཚེ་ལྕགས་ཀྱི་མཆུ་ཅན་
ཁྭ་ཏ་དང་བྱ་རྒོད་ལ་སོགས་པས་ཀླད་པ་དང་མིག་ཚིལ་འབྲུ་ཞིང༌། ཡང་རིའི་རྩ་བ་ནས་
འབོད་པ་མཐོང་ནས་ཕྱིན་པས་སྔར་བཞིན་ལོ་མ་རྣམས་གྱེན་དུ་བསྟན་པས་འབིགས་ཤིང་།
རིའི་རྩ་བར་ཕྱིན་པས་ལྕགས་ཀྱི་སྐྱེས་པ་དང་། བུད་མེད་འཇིགས་སུ་རུང་བས་འཁྱུད་ནས་
མགོ་བོ་ཁར་བཅུག་སྟེ་ཟ་བས་སྡུག་བསྔལ་ལོ། ། དེ་དག་ཐམས་ཅད་མནར་མེད་པའི་ཕྱོགས་
དང་ཕྱོགས་མཚམས་རྣམས་སུ་བསྐོར་ནས་ཡོད་པས་ཉེ་འཁོར་བ་ཞེས་བྱ་བ་དང༌། ཉི་ཚེ་བ་
ནི། གནས་དང་བདེ་སྡུག་སོགས་ངེས་པ་མེད་པས་ཉིན་མོ་བདེ་ལ་མཚན་མོ་སྡུག་བསྔལ་བ་
ལ་སོགས་མི་བརྟན་ཅིང་འགྱུར་བ་ཅན་དང་། གཞན་ཡང་བྲག་བར་དུ་གཅུར་བ་དང་།
རྡོའི་ནང་དུ་འཐུམས་པ་དང་། ཆབ་རོམ་གྱི་ནང་དུ་རེངས་པ་དང་། ཆུ་ཚན་གྱི་ནང་དུ་
འཚོད་པ་དང༌། མེ་ནང་དུ་བསྲེགས་པས་སྡུག་བསྔལ་བ་དང་། གཏུན་དང་ཕྱགས་མ་
དང༌། ཕྲུ་བ་དང༌། སྒོ་དང་། ཀ་བ་དང༌། ཐབ་དང་ཐག་པ་ལ་སོགས་པ་རྟག་ཏུ་
བཀོལ་ཞིང་ལོངས་སྤྱོད་པའི་གཟུགས་སུ་རྣམ་པར་ཤེས་པ་སྡུག་བསྔལ་མྱོང་བས་ཉི་ཚེ་བ་ཞེས་
བྱའོ། ། །
དེ་ལྟར་ཚ་དམྱལ་བརྒྱད་གྲང་དམྱལ་བརྒྱད་དང་བཅུ་དྲུག ཉི་ཚེ་ཉེ་འཁོར་གཉིས་
དང་བཅས་རྣམ་གྲངས་བཅོ་བརྒྱད་པ་ལ། དམྱལ་ཁམས་བཅོ་བརྒྱད་ཅེས་བྱ་སྟེ། དེ་
དག་གང་ལས་འབྱུང་བའི་རྒྱུ་ཡི་གཙོ་བོ་ནི་ཞེ་སྡང་ཡིན་ལ། རང་རེས་ཀྱང་ཚེ་རབས་ཐོག་
47
།



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
།
མ་མེད་པ་ནས་ད་ལྟའི་བར་ཉོན་མོངས་པ་ཞེ་སྡང་གི་ལས་བསགས་པ་ལ་གྲངས་ཀྱིས་མི་ཆོད་
པ་ཡོད་པས་བདག་ཀྱང་མི་འདོད་བཞིན་དུ་ལས་དེའི་འབྲས་བུ་ལ་སྐྱེ་བ་འདིའི་འོག་རོལ་ཙམ་
ན་གདོན་མི་ཟ་བར་སྤྱོད་དགོས་པས་ཇི་ལྟར་བཟོད། ཕྱིན་ཆད་ལས་ངན་དེ་ལྟ་བུ་སྲོག་ལ་
བབས་ཀྱང་བྱེད་རེ་ཤི་སྙམ་དུ་ཡང་ཡང་བསམ་ཞིང་ད་ལྟ་དེར་སྐྱེ་ཞིང་དམྱལ་བའི་སྡུག་བསྔལ་
ལ་མངོན་སུམ་དུ་སྤྱོད་པའི་སེམས་ཅན་རྣམས་གནས་ངན་དེ་ལས་ཐར་བའི་ཆེད་དུ་བསྔོ་སྨོན་
སོགས་སྦྱོར་དངོས་རྗེས་གསུམ་ཚང་ པར་ ཉམས་ སུ་ བླང་ངོ༌། ། ཡང་རང་རྒྱུད་ལ་ཞེ་ སྡང་
ཚབས་ཆེ་བའམ་དྲག་པོའི་ཀུན་སློང་ངན་པ་སྐྱེས་པའི་དུས་ཀྱི་ཚེ་བློ་སྣ་སོགས་གསོལ་བ་གདབ་
ངན་སོང་གི་གནས་གཉིས་པ་ཡི་དྭགས་ཀྱི་སྡུག་བསྔལ་བསམ་པ་ལ། བྱིང་ན་གནས་
པ་དང༌། མཁའ་ལ་རྒྱུ་བ་གཉིས་ལས། །
དང་པོ་ལའང༌། ཕྱིའི་སྒྲིབ་པ་ཅན་ནང་གི་སྒྲིབ་པ་ཅན། སྒོས་ཁུར་གྱི་སྒྲིབ་པ་ཅན་
ལ་སོགས་པ་ལས། སྤྱི་མཐུན་ནི། དམྱལ་བའི་སྡུག་བསྔལ་དེ་བཞིན་དུ་ཡི་དྭགས་ཀྱི་
གནས་ནའང་ནོར་ལོངས་སྤྱོད་ཅི་ཡང་མེད་པས་དབུལ་ཞིང་ཕོངས་ལ་རྡོ་གསེག་དང་ཚེར་མ་
ལ་སོགས་པའི་ས་ཕྱོགས་ཤིན་ཏུ་ཉམས་མི་དགའ་བའི་ཡུལ་དུ། བཟའ་བཏུང་དང་ལོངས་
སྤྱོད་ཀྱི་དངོས་པོ་རྣམས་མིང་ཡང་མི་གྲགས་པར་གྱུར་ན་མྱོང་བ་ལྟ་ཅི་སྨོས། ཟས་དང་སྐོམ་
ཆུ་ལོ་དང་ཟླ་བ་མང་པོའི་བར་ལ་བཙལ་ཀྱང་མི་རྙེད་པས་ཤིན་ཏུ་བཀྲེས་ཤིང་སྐོམ་པས་
གདུངས་པའི་ཡི་དྭགས་རྣམས་ཀྱི་ལུས་ནི་པགས་རུས་གཉིས་ཀྱི་བར་ན་ཤ་མེད་པས་རིད་ཅིང་
སྐེམ་པ་ལས་ལྡང་བའི་སྟོབས་ཙམ་ཡང་ཉམས་ཤིང་ཤིན་ཏུ་སྡུག་བསྔལ་བ་རྣམ་པ་གསུམ་ལས།
ཕྱིའི་སྒྲིབ་པ་ཅན་ནི། དབྱར་ཟླ་བ་ཡང་ཚ་ཞིང་སྲེག་ལ། དགུན་ནི་ཉི་མ་ཡང་གྲང་
ཞིང་བསིལ་བས་གདུང་བ་ཚ་གྲང་གོ་ལྡོག་པ་སོགས་དང༌། ཆུ་ཀླུང་དང་འབྲས་བུ་ཅན་གྱི་
ལྗོན་ཤིང༌། བཟའ་བཏུང་ལ་སོགས་མཐོང་ནས་ཡན་ལག་གིས་ལུས་མི་ཐེག་པས་ སྡུག་
བསྔལ་བཞིན་དུ་ཕྱིན་པས་དྲུང་དུ་སླེབས་ཚེ། དེ་མ་ཐག་མེད་པར་གྱུར་ནས་ངམ་གྲོག་དང་།
སྡོང་དུམ་སྐམ་པོར་སོང་། བཟའ་བཏུང་མཐོང་ཡང་སྐྱེས་བུ་གོ་མཚོན་ཐོགས་པས་བསྲུང་
ཞིང༌། མཚོན་ཆས་བརྡེག་པས་སྡུག་བསྔལ་ལོ། །
ནང་གི་སྒྲིབ་པ་ཅན་ནི། ཁ་ཁབ་ཀྱི་མིག་ཙམ་ལས་མེད་པས་རྒྱ་མཚོའི་ཆུ་བཏུང་ཡང་
48



རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་འབྲུ་འགྲེལ་རྣམ་མཁྱེན་ཐར་གླིང་བགྲོད་པའི་ཐེམ་སྐས།
མགྲིན་པ་རྟ་རྔ་ཙམ་པའི་ནང་དུ་མ་ཚུད་པའི་བར་ལ་ཁའི་དུག་གིས་སྐམ། ཅུང་ཟད་རེ་
མགྲིན་པར་ཚུད་ཀྱང་ལྟོ་བ་ཡུལ་ལྗོངས་ཙམ་མི་ཁེངས། བརྒྱ་ལ་ཆུ་ཐིགས་རེ་ལྟོ་བར་སོང་
ཡང་མཚན་མོའི་རིང་དེ་ལ་མེ་འབར་ནས་གློ་སྙིང་ནང་ཁྲོལ་ཐམས་ཅད་བསྲེག་ཅིང་སྣ་ནས་དུ་
བ་འཐུལ་བ་ལ་སོགས་པས་སྡུག་བསྔལ་བ་དང༌། འགྲོ་དུས་ཀྱང་ལྟོ་བ་ཡུལ་ལྗོངས་ཙམ་པ་
ཡན་ལག་འཇག་མ་ཙམ་གྱིས་མི་ཐེག་པར་ཤིན་ཏུ་སྡུག་བསྔལ་ལོ། ། །
སྒོས་ཁུར་གྱི་སྒྲིབ་པ་ཅན་ནི། ཡི་དྭགས་རེ་རེའི་ལུས་ལ་སྲོག་ཆགས་མང་པོས་ཚང་
བཅས་ནས་ཟ་བར་བྱེད་ཅིང་། ཕན་ཚུན་འཕྲད་པའི་ཚེ་ཡང་ཁྲོས་པའི་སེམས་ཀྱིས་བརྡེག་
འཚོག་འབའ་ཞིག་བྱེད་པ་དང༌། མགྲིན་པ་ལས་ལྦུ་བ་བྱུང་བ་རྣག་ཏུ་སྨིན་པས་ཁ་ཟས་
བྱེད་དགོས་པ་སོགས་ཤིན་ཏུ་ཉམ་ཐག་པའོ། །
གཉིས་པ་མཁའ་ལ་རྒྱུ་བ་ནི། བཙན་དང་རྒྱལ་པོ་ཤི་འདྲེ་ལ་སོགས་གནང་སྦྱིན་གྱི་
རིགས་རྣམས་ཏེ། དུས་རྟག་ཏུ་འཇིགས་སྐྲག་དང་འཁྲུལ་སྣང་འབའ་ཞིག་ལ་སྤྱོད། ཞག་
བདུན་རེ་ན་སྔོན་ནད་མཚོན་སོགས་གང་གིས་ཤི་བའི་སྡུག་བསྔལ་དེ་མྱོང་ཞིང༌། དེ་གཞན་
ལ་སྤོ་འདོད་ཀྱིས་སོང་བ་ན་ཕ་རོལ་ལ་གནོད་ཅིང་རང་ལ་མི་ཕན། ་གཉེན་བཤེས་རྣམས་
ཀྱིས་སར་དགའ་བས་ཕྱིན་ཡང་དེ་དག་ལ་ནད་དང་སྨྱོ་འབོག་ལ་སོགས་མི་འདོད་པ་དུ་མ་
འབྱུང་། ཁ་ཅིག་ལ་ལོངས་སྤྱོད་ཅུང་ཟད་རེ་ཡོད་ཀྱང་གཞན་གྱིས་འཚེ་བ་མང་བས་མི་
བརྟན། ཁྱི་དང་བྱ་ལ་སོགས་པའི་གཟུགས་སུའང་ཡོད་ལ། དུས་ཚིག་ལོག་དང༌། ཕྱིན་
ཅི་ལོག་གི་སྣང་བ་ཁོ་ན་འཆར། རྟག་ཏུ་གཞན་གྱི་ཚེ་དང་མདངས་འཕྲོག་པ་སོགས་བསམ་
སྦྱོར་ངན་པ་ཁོ་ན་ལ་བརྩོན་པས་ཤི་མ་ཐག་དམྱལ་བའི་གཏིང་རྡོ་བྱེད་པ་མང་བས་དེ་དག་གི་
སྡུག་བསྔལ་མྱོང་བའི་ཚུལ་བློ་ཐོག་ཏུ་བླང༌། དེ་ལྟ་བུ་གང་ལས་འབྱུང་བའི་རྒྱུའི་གཙོ་བོ་ནི་
སེར་སྣ་དང་། འཇུར་གེགས་ཡིན་པས་རང་གིས་ཀྱང་དེ་ལྟ་བུའི་ལས་དུ་མ་བསགས་ཟིན།
ད་དེར་མི་སྐྱེ་བའི་ཐབས་ལ་ཅི་ནས་ཀྱང་འབད་དགོས་སྙམ་དུ་བསམ། དེར་སྐྱེས་པ་རྣམས་
ལ་སྙིང་རྗེ་བསྒོམ་པ་སོགས་སྦྱོར་དངོས་རྗེས་གསུམ་ཚང་པར་ཉམས་སུ་བླང་ངོ༌། །
ངན་སོང་གི་གནས་གསུམ་པ་དུད་འགྲོ་ལ། བྱིང་ན་གནས་པ་དང༌། ཁ་འཐོར་བ་
གཉིས་ལས། །
དང་པོ་ནི། ཕྱིའི་རྒྱ་མཚོ་ཆེན་པོའི་ནང་ན་ཉ་དང༌། ཆུ་སྲིན་དང༌། དུང་དང་།
49



༄༅། །སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
སྦལ་བ་དང༌། འབུ་སྲིན་ལ་སོགས་པ་ཆང་འགག་གི་སྦང་མ་བཞིན་ལྕིག་ལྕིག་ཡོད་པ་ལ་
སྦྲུལ་དང་ཆུ་སྲིན་ལ་སོགས་ཆེ་བས་ཆུང་བ་རྣམས་ཁྱུར་མིད་བྱེད་ཅིང་ཟ། ཆུང་ཆུང་གིས་
ཆེན་པོ་རྣམས་ཐལ་མར་འབིགས་ཤིང་ཟ། གླིང་བར་མུན་ནག་གི་རྒྱ་མཚོ་ན་ཡོད་པ་རྣམས་
ནི་རང་གི་ཡན་ལག་བརྐྱང་བསྐུམ་ཙམ་ཡང་མི་མཐོང་ཞིང་གཅིག་ལ་གཅིག་གིས་ཟ་བར་བྱེད་
པ་དང༌། ཚ་གྲང་བཀྲེས་སྐོམ། བླུན་ཞིང་རྨོངས་པ་ལ་སོགས་པའི་སྡུག་བསྔལ་དཔག་ཏུ་
མེད་དོ། ། །
གཉིས་པ་ཁ་འཐོར་བ་ནི། བྱ་དང་རིག་དྭགས་གཅིག་གིས་གཅིག་ཟ་སྟེ། ཁྲས་
བྱེའུ་བྱེའུས་འབུ་ཟ་བ་ལ་སོགས་པ་དང་། རྔོན་པ་དང་གཅན་གཟན་ལ་སོགས་པས་ཐབས་དུ་
མས་གསོད་པའི་འཇིགས་ཤིང་སྐྲག་པ་སོགས་སྡུག་བསྔལ་ཤིན་ཏུ་ཆེ་ལ། མིས་བདག་ཏུ་
བཟུང་བའི་དུད་འགྲོ་རྣམས་ནི་སྣ་འབིགས་པ་དང་། བྱ་གཅོད་པ་དང༌། གསོན་ཁྲག་
འབྱིན་པ་དང༌། མི་ཐེག་པའི་ཁལ་འགེལ་བ་དང༌། འགྲོ་མི་ནུས་བཞིན་དུ་ལྕག་དབྱུག་ལ་
སོགས་པས་བརྡེག་པ་དང༌། ཞོ་བཞི་བ་དང་རྨོས་རྨོ་བ་ལ་སོགས་པས་རྟག་ཏུ་བཀོལ་ཞིང་
ལོངས་སྤྱོད་པའི་སྡུག་བསྔལ་གྱིས་ཉམ་ཐག་པའི་མཐར་གསོད་པ་དང༌། སེམས་ནི་བླང་
དོར་གྱི་གནས་ལ་རྨོངས་ཤིང་བླུན་ལྐུགས་སོགས་ཕ་མཐའ་མེད་ཅིང་རྒྱ་མཚོ་ལྟར་ཟད་པ་མེད་
པའི་སྡུག་བསྔལ་ གྱིས་ མནར་ཞིང་གཟིར་བའི་ཚུལ་རྣམས་བློ་ལ་བླངས་ནས་ སྔར་བཞིན་
བསྒོམ། དེར་སྐྱེ་བའི་རྒྱུའམ་ས་བོན་ནི་བླང་དོར་མི་ཤེས་པའི་གཏི་མུག་ཆོས་ཀྱི་སྣང་བ་དང་
བྲལ་བས་མུན་པར་འཁྱམས་པ་ཡིན་ལ། བདག་རྒྱུད་ལའང་རྨོངས་པ་དང་དེས་བསྐྱེད་
པའི་ལས་ངན་གྲངས་ཀྱིས་མི་ཆོད་པ་ཡོད་པས། སྔར་བྱས་ལ་འགྱོད་པ་དང་ཕྱིན་ཆད་མི་
བྱེད་པའི་བཤགས་སྡོམ་སོགས་བྱའོ། ། བློ་སྣ་སོགས་གསོལ་བ་གདབ། །
དེ་ལྟར་ངན་སོང་གི་གནས་གསུམ་པོ་ནི། གང་དུ་སྐྱེས་ཀྱང་སྡུག་བསྔལ་གྱི་རྣམ་
གྲངས་དོས་དྲག་ལ་རྒྱུན་རིང་བ་བླུན་ཞིང་གཏི་མུག་ལ་ཆོས་ཀྱི་སྣང་བ་མེད་པས་སླར་ཡང་
ངན་སོང་གི་རྒྱུ་སྒྲུབ་པ་ཁོ་ན་ལས་མེད། དེ་དག་ཏུ་སྐྱེས་ན་ཕྱི་ནས་ཐར་བ་དཀའ་ཞིང་།
དེར་མི་སྐྱེ་བའི་ཐབས་ལ་འབད། དེར་སྐྱེས་པའི་སེམས་ཅན་རྣམས་ལ་སྙིང་རྗེ་བསྒོམ་ཞིང་
རང་གི་དགེ་འབྲས་ཐམས་ཅད་སེམས་ཅན་དེ་དག་གི་ཆེད་དུ་བསྔོ་བ་དང་སྨོན་ལམ་གདབ་པ་
སོགས་དམ་པ་གསུམ་གྱིས་ཟིན་པས་ཉམས་སུ་བླང་ངོ༌། །
བ 50



རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་འབྲུ་འགྲེལ་རྣམ་མཁྱེན་ཐར་གླིང་བགྲོད་པའི་ཐེམ་སྐས།
དེ་ནས་མིའི་སྡུག་བསྔལ་བསམ་པ་ལ། མི་རྣམས་ལ་རྩ་བའི་ སྡུག་བསྔལ་ཆེན་པོ་
གསུམ་དང༌། སྐྱེ་རྒ་ན་འཆི་སོགས་ཡན་ལག་གི་སྡུག་བསྔལ་རྣམས་ཡོད་པ་ལས། །
རྩ་བའི་སྡུག་བསྔལ་གསུམ་གྱི་དང་པོ་འགྱུར་བའི་སྡུག་བསྔལ་ནི། ད་ལྟ་བདེ་བ་ཡོད་
འཕྲོ་ལ་ནད་དྲག་པོ་གློ་བུར་དུ་བྱུང་བ་དང༌། ནོར་ཕྱུགས་དགྲས་དེད་པ་དང༌། ཁང་
གཞི་མེས་ཚིག་པ་སོགས་འཕྲལ་དུ་གྱུར་པ་རྣམས་སོ། ། སྡུག་བསྔལ་གྱི་སྡུག་བསྔལ་ནི་སྡུག་
བསྔལ་སྔ་མ་མ་སངས་བཞིན་དུ་ཕྱི་མས་ནོན་པ་མཛེ་ཐོག་ཏུ་ཕོལ་བྱུང་བ། ཕོལ་ཐོག་ཏུ་
རྨས་གཏུགས་པ། ཕ་ཤི་བའི་སྟེང་དུ་མ་ཤི་བ། དགྲས་དེད་པའི་སྟེང་དུ་མི་གསོད་པ་ལྟ་
བུའོ། ། །
ཁྱབ་པ་འདུ་བྱེད་ཀྱི་སྡུག་བསྔལ་ནི། ད་ལྟ་ཁ་ལ་ཤ་ཟ་ཆང་འཐུང༌། ལུས་ལ་རྒྱུན་
འདོགས་ པ་ སོགས་ བདེ་ སྐྱིད་ལྟར་སྣང་རྣམས་ཀྱང་ཕྱི་ མ་ ངན་འགྲོའི་ རྒྱུ་འགྲུབ་ པས་ སྡུག་
བསྔལ་འདུ་བྱེད་པ་ཡིན་ནོ། །
སྐྱེ་རྒ་ན་འཆི་བཞི་ལས། སྐྱེ་བའི་སྡུག་བསྔལ་ནི། དེ་ལ་མིའི་འགྲོ་བ་ནི་མངལ་ནས་
སྐྱེ་བས་དྲི་ཟ་ཉེ་བར་འཁོར་བ་དང་ཕ་མའི་ཁུ་ཁྲག་འདྲེས་པ་ལས་མེར་མེར་པོ་ལ་སོགས་པའི་
འགྱུར་བ་སྣ་ཚོགས་ཀྱིས་ལུས་ཆགས་ཤིང་། དབང་པོ་ཡུལ་ལ་སད་ནས་མའི་ལྟོ་བ་ལ་སྐྱུག་
བྲོ་བ་དང༌། དྲི་ང་བ་དང་། དབུགས་འཐུམས་པ་དང༌། མས་སྤྱོད་ལམ་ཉེས་པ་ན་རིས་
ནོན་པ་ལྟ་བུ་དང༌། གཡང་སར་ལྷུང་བ་ལྟ་བུ་དང༌། སྟན་ལ་ལྷུང་ཞིང་ལག་པས་རེག་
དུས་རྨ་རྨེན་ལ་མཚོན་ཆས་བྲད་པ་ལྟ་བུ་སོགས་སྐྱེ་བའི་སྡུག་བསྔལ་དཔག་ཏུ་མེད་དོ། ། དེ་
རྒས་ པའི་ སྡུག་ བསྔལ་ནི། ལུས་ སྟོབས་ ཉམས་ པའི་ རྐྱེན་ གྱིས། ཟས་ མི་ འཇུ།
མིག་འགྲིབ། རྣ་བ་འོན། དྲན་པ་རྨོངས། འདོད་པའི་ལོངས་སྤྱོད་ལ་དགའ་ཡང་སྤྱོད་
པའི་མཐུ་མེད། ཚ་གྲང་གང་ཡང་མི་བཟོད་ཅིང་བློ་སྲབ་པའི་ཁར། ཕ་རོལ་གྱིས་བརྙས་
ཤིང་སུན་འབྱིན་པས་ཚོར་བ་ཕལ་ཆེར་སྔག་བསྔལ་ལོ། །
ན་བའི་སྡུག་བསྔལ་ནི། ལུས་ནི་འབྱུང་བཞི་འདུས་པའི་བདག་ཉིད་ཅན་ཡིན་པས་
དེ་དག་ཕན་ཚུན་ཆ་མ་མཉམ་པ་ལས། རླུང་དང་མཁྲིས་པ་དང་། བད་ཀན་དང་འདུས་
པ་སྟེ། ནད་སྣ་ཚོགས་པས་རྟག་ཏུ་གཟིར་ཞིང་དེས་ཉེར་ལེན་གྱི་ཕུང་པོ་ལྔ་སྡུག་བསྔལ་
འབའ་ཞིག་ལ་སྦྱོར་བའི་ཚུལ་ལ་ལེགས་པར་བསམ་མོ། ། ད་
51



༄༅། །སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས། །
འཆི་བའི་སྡུག་བསྔལ་ནི། ན་བའི་མཐར་འཆི་བ་འབྱུང་སྟེ། མལ་དུ་ལྷུང་བ་ལས་
ལྡང་མི་ཤེས། ཟས་སྐོམ་མཐོང་ཡང་ཡི་གར་མི་འོང་། འཆི་བའི་ཚོར་བས་གདུང་བས་
སྙིང་མི་དགའ། འཁྲུལ་སྣང་གི་སུན་མས་གཏུགས། ཡན་ལག་གཡོབ་ཅིང་མིག་གཟི་བའི་
ངང་ལ་འབྱུང་བ་སྡུད་ཅིང་འཇིག་རྟེན་ཕ་རོལ་ཏུ་འགྲོ། བར་དོའི་སྣང་བ་ནི་ཤར། ཚོར་
བ་ཐམས་ཅད་སྡུག་བསྔལ་གྱི་རང་བཞིན་ཡིན་པ་ལ་བསམ་མོ། ། །
དེ་བཞིན་དུ་དགྲ་སྡང་བ་དང་ཕྲད་ཀྱི་དོག་པའི་སྡུག་བསྔལ། གཉེན་བྱམས་པ་དང་
བྲལ་གྱི་དོགས་པའི་སྡུག་བསྔལ། མི་འདོད་པ་ཐོག་ཏུ་བབས་པའི་སྡུག་བསྔལ། འདོད་
པ་ཐོག་ཏུ་མི་ཁེལ་བའི་སྡུག་བསྔལ་དེ་ལྟ་བུའི་སྡུག་བསྔལ་གྱི་རྣམ་གྲངས་དེ་དག་ཐམས་ཅད་
བློ་ཡུལ་དུ་བླང་ལ་སྐྱོ་ཤས་བསྐྱེད་པར་བྱའོ། ། །
དེ་ནས་ལྷ་མ་ཡིན་གྱི་སྡུག་བསྔལ་ནི། སྔོན་མི་དགེ་བའི་ལས་ཀྱིས་འཕངས་པས་ལུས་
རྟེན་བཟུང་བ་ཙམ་ནས་ཕྲག་དོག་གི་འདུ་ཤེས་རགས་པས། རང་རང་གི་གནས་རིས་རྩོད་
ཅིང་ཕན་ཚུན་མི་མཐུན་པས་འཐབ་རྩོད་ཁོ་ནས་དུས་འདའ། ལྷ་རྣམས་ཀྱི་དཔལ་འབྱོར་
ལ་སྡང་ཞིང་མི་བཟོད་པས་རྟག་ཏུ་འཐབ་རྩོད་འབའ་ཞིག་བྱེད། དེ་ཡང་རྒྱུ་ལས་ཀྱི་དབང་
གིས་ཕལ་ཆེར་ཤི། དེ་ལ་སོགས་པའི་སྡུག་བསྔལ་རྣམས་བསམ་ནས་དེའི་རྒྱུ་མི་དགེ་བ་སྤོང་
བའི་ཐབས་ལ་འབད་དགོས་སོ། ། དེ་
དེ་ནས་ལྷའི་སྡུག་བསྔལ་ནི། འདོད་ཁམས་ཀྱི་ལྷ་རྣམས་ནི་རེ་ཞིག་བདེ་བ་ལྟར་སྣང་
ཡང་སྔོན་གྱི་ བསོད་ནམས་ ཟད་པ་ན་འཆི་འཕོ་ བའི་ ལྟས་ལུས་ཀྱི་མདོག་ ཉམས་ པ་དང༌།
སྟན་ལ་མི་དགའ་བ་དང༌། མེ་ཏོག་གི་ཕྲེང་བ་རྙིང་པ་དང༌། གོས་ལ་དྲི་མ་ཆགས་པ་དང་།
ལུས་ལ་རྡུལ་འབྱུང་བ་སོགས་ལྟས་ལ་མཐོང་ནས་རང་ཉིད་ཀྱང་འཆི་བ་ལ་འཇིགས་ཤིང་སྐྲག་
པས་སྡུག་བསྔལ་བ་དང༌། གྲོགས་རྣམས་ཀྱང་ཉེ་མི་ནུས་ཤིང་རྒྱང་རིང་དུ་བྲོས་པས་གཅིག་
པུར་ལུས། མངོན་ཤེས་ཀྱིས་བལྟས་པས་གནས་རིས་འོག་མར་ལྷུང་བ་མཐོང་ན་ཤིན་ཏུ་
སྡུག་བསྔལ་བ་ལྷའི་ཞག་བདུན་མྱོང་དགོས་ཏེ། སུམ་ཅུ་རྩ་གསུམ་པའི་ཞག་བདུན་དེ་མི་ལོ་
བདུན་བརྒྱ་ཡིན། དེའི་བར་དུ་སྡུག་བསྔལ་བ་ཡིན་ནོ། ། གཟུགས་དང་གཟུགས་མེད་
གཉིས་ན་འཆི་འཕོའི་སྡུག་བསྔལ་མངོན་གྱུར་པ་མེད་ཀྱང་། འཕེན་བྱེད་ཀྱི་ལས་ཟད་ནས་
གཉིས་སད་པ་བཞིན་དུ་གནས་རིས་འོག་མར་ལྷུངས་ནས་སྡུག་བསྔལ་བ་ཡིན་ཏེ། བཤེས་
— 52 གཞན་



རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་འབྲུ་འགྲེལ་རྣམ་མཁྱེན་ཐོར་གླིང་བགྲོད་པའི་ཐེམ་སྐས། །
སྤྲིངས་ལས། ཚངས་ཉིད་ཆགས་བྲལ་བདེ་བ་ཐོབ་ནས་སླར། །མནར་མེད་མེ་ཡི་བུད་ཤིང་
གྱུར་པ་ཡི། ། སྡུག་བསྔལ་རྒྱུན་མི་ཆད་པ་བརྟེན་འཚལ་ལོ། །ཞེས་གསུངས། །
དེ་ལྟར་ཁམས་གསུམ་རིགས་དྲུག་གང་དུ་སྐྱེས་ཀྱང་སྡུག་བསྔལ་གྱི་རང་བཞིན་ལས་མ་
འདས་པས། མེའི་འོབས་ལྟ་བུ། སྲིན་མོའི་གླིང་ལྟ་བུ། མཚོན་ཆའི་རྩེ་ལྟ་བུ་བདེ་བའི་
གོ་སྐབས་སྤུ་རྩེ་ཙམ་ཡང་མེད་པ་ཡིན་ཏེ། དྲན་པ་ཉེར་བཞག་ལས། སེམས་ཅན་དམྱལ་
བ་དམྱལ་མེས་ཉམས། །ཡི་དྭགས་བཀྲེས་ཤིང་སྐོམ་པས་ཉམས། །དུད་འགྲོ་གཅིག་ལ་གཅིག་
ཟས་ཉམས། །མི་དག་འཚོ་བ་ཐུང་བས་ཉམས། །ལྷ་མིན་འཐབ་ཅིང་རྩོད་པས་ཉམས། ། ལྷ་
དག་བག་མེད་པ་ཡིས་ཉམས། ། འཁོར་བ་ཁབ་ཀྱི་རྩེ་ཙམ་ལ། ། བདེ་བ་ནམ་ཡང་ཡོད་མ་
ཡིན། །ཞེས་གསུངས་པ་ལ་བསམ་ནས། ཁམས་གསུམ་རིགས་དྲུག་གི་གནས་གང་དུ་སྐྱེས་
ཀྱང་སྡུག་བསྔལ་འབའ་ཞིག་ལས་མེད་པས་ན། ད་རེས་འཁོར་བ་ནས་ཐར་བའི་ཐབས་ལ་
མ་འབད་ན་ང་རེ་བླུན་སྙམ་དུ་ཞེ་བཅད་དྲག་པོ་བཅའ་ཞིང་དགེ་བ་བསྔོ་བར་བྱའོ། ། །
ལྔ་པ་ཐར་པའི་ཕན་ཡོན་བསམ་པ་ནི། ཐར་པའི་རྒྱུ་ལམ་ལ་རག་ལས་པས་དེ་ཡང་
དལ་འབྱོར་རྙེད་དཀའ་ནས་བཟུང་སྟེ། ལམ་གྱི་དངོས་གཞི་ཡོངས་སུ་རྫོགས་པ་མཐར་
ཕྱིན་པར་བྱས་པ་དེ་ཡིན་པས། འབྲས་བུ་ནི་ཉན་ཐོས་རང་རྒྱལ་རྫོགས་པའི་སངས་རྒྱས་
གསུམ་གྱི་གོ་འཕང་གང་ཐོབ་ཀྱང་། ཞི་བ་བསིལ་བ་འཁོར་བའི་སྡུག་བསྔལ་གྱི་འཕྲང་ལས་
ཐར་བ་ཅན་ཡིན་པས་ང་རེ་དགའ། དེའི་ནང་ཚན་ལས་ཀྱང༌། ད་རེས་ཐེག་པ་ཆེན་པོ་
དང༌ མཇལ་ བས་ དགེ་ བ་ བཅུ་ དང༌། ཚད་ མེད་ བཞི་ དང༌། ཕར་ ཕྱིན་ དྲུག་ དང་།
བསམ་གཏན་བཞི་དང་། གཟུགས་མེད་བཞི་དང་། ཞི་ལྷག་གཉིས་ལ་སོགས་པ་ཐམས་
ཅད་རྫོགས་པའི་བྱང་ཆུབ་ཁོ་ན་འདོད་པས་བསྒྲུབ་པར་བྱ་སྙམ་དུ་སྦྱོར་དངོས་རྗེས་གསུམ་
གྱིས་ཟིན་པས་ཉམས་སུ་བླང་ངོ་། །
དྲུག་པ་བཤེས་གཉེན་བསྟེན་པའི་ཁྲིད་ནི། བླ་མ་མ་བསྟེན་པར་སངས་རྒྱས་འགྲུབ་
པའི་ལོ་རྒྱུས་མདོ་རྒྱུད་བསྟན་བཅོས་ཐམས་ཅད་ནས་མ་གསུངས། མཐོང་ཆོས་སུའང་རང་
བཟོ་དང་ཕོ་ཚོད་ཀྱིས་ས་ལམ་གྱི་ཡོན་ཏན་སྐྱེས་པ་གཅིག་ཀྱང་མེད། འདི་ལྟར་རང་དང་
བཅས་པའི་སེམས་ཅན་ཐམས་ཅད་ལོག་པའི་ལམ་ལ་རྣམ་རིག་གཟོ་བ་ཉིད་དེ། ཐར་པ་
དང་ཐམས་ཅད་མཁྱེན་པའི་ལམ་ལ་ལོང་བ་བཤེས་མེད་ཐང་སྟོང་དུ་མགོ་འཁོར་བ་དང༌
— 53
—



༄༅། །སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས། །
མཚུངས། དཔེར་ན་དེད་དཔོན་ལ་མ་བསྟེན་པར་རིན་པོ་ཆེའི་གླིང་ནས་ནོར་བུ་བླངས་
པའི་དཔེ་མེད། དེ་བས་དགེ་བའི་བཤེས་གཉེན་དང་དགེ་བའི་གྲོགས་པོ་ནི་ཐར་པ་དང་
ཐམས་ཅད་མཁྱེན་པའི་ས་མཁན་མངོན་སུམ་ཡིན་པའི་ཕྱིར་གུས་པས་བསྟེན་དགོས།
དེ་ལ་དང་པོ་བླ་མ་བརྟགས་པ། བར་དུ་བླ་མ་བསྟེན་པ། ཐ་མ་དགོངས་སྤྱོད་
བསླབ་པ་དང་གསུམ་ལས། །
དང་པོ་བླ་མ་བརྟགས་པ་ནི། སྤྱིར་སོ་སོའི་སྐྱེ་བོ་རྣམས་ནི་ཀུ་ཤའི་རྩེ་མོ་རླུང་གི་རྗེས་
སུ་འགྲོ་བ་ལྟར་རྐྱེན་གྱིས་བསྒྱུར་སླ་བས་ན་དུས་རྟག་ཏུ་དགེ་བའི་བཤེས་གཉེན་དང་དགེ་བའི་
གྲོགས་པོ་ལ་བསྟེན་དགོས་ཏེ། སྐྱེས་བུ་དམ་པ་ཡོན་ཏན་དང་ལྡན་པ་ལ་བསྟེན་ན་དེའི་ཡོན་
ཏན་དང་སྤྱོད་ལམ་ཐམས་ཅད་དེ་འདྲ་བར་འགྱུར་ཏེ། ཇི་སྐད་དུ། ཇི་ལྟར་མ་ལ་ཡ་ཡི་
ནགས་ཀློང་དུ། །རྣམ་པར་འཁྱམས་པའི་སྡོང་དུམ་ཕལ་བ་ཡང་། ། ཡལ་འདབ་བརླན་པས་
ཙན་དན་དྲིའི་བསུང་ལྟར། ། གང་ལ་བསྟེན་པ་དེ་ཡི་རྗེས་སུ་འགྲོ། ། ཞེས་གསུངས། དེ་
ཡང་བསྟེན་བྱའི་བླ་མའི་མཚན་ཉིད་ནི། ཕྱི་སོ་ཐར། ནང་བྱང་སེམས། གསང་བ་
གསང་སྔགས་ཏེ་སྡོམ་པ་གསུམ་གྱི་གནང་བཀག་གི་གནས་ལ་འགལ་བ་མ་སོང་བས་རྒྱུད་
གཙང་བ། མདོ་རྒྱུད་བསྟན་བཅོས་ཀྱི་གཞུང་ལ་མ་རྨོངས་པའི་ཐོས་པ་ཆེ་བ། སེམས་
ཅན་རྣམས་ལ་བུ་གཅིག་པ་ལྟར་བརྩེ་བའི་སྙིང་རྗེས་རྒྱུད་བརླན་པ། ཕྱི་སྡེ་སྣོད་གསུམ་དང་།
ནང་གསང་སྔགས་ཀྱི་རྒྱུད་སྡེ་བཞིའི་ཆོ་ག་ལ་མཁས་པ། དོན་ཉམས་སུ་བླངས་པ་ལ་བསྟེན་
ནས་རང་རྒྱུད་ལ་སྤངས་རྟོགས་ཀྱི་ཡོན་ཏན་ཁྱད་པར་ཅན་མངོན་དུ་གྱུར་པ། སྦྱིན་དང་
སྙན་སྨྲ་དོན་སྤྱོད་དོན་མཐུན་ཏེ་བསྡུ་བའི་དངོས་པོ་བཞིས་སྐལ་བཟང་གི་སློབ་མ་སྡུད་པ་ཞིག་
དགོས་ཏེ། ཁྱད་པར་གསང་སྔགས་ཀྱི་མན་ངག་ཟབ་མོ་སྟོན་པའི་བླ་མ་ནི། རྒྱུད་སྡེ་ལས་
གསུངས་པའི་དབང་བཞིའི་ཆུ་བོ་ཟམ་མ་ཆད་པས་རྒྱུད་སྨིན་པ། དབང་དུས་ སུ་ ཁས་
བླངས་པའི་སྡོམ་པ་དང་དམ་ཚིག་རྣམ་པར་དག་པ། གཞི་ལམ་འབྲས་བུའི་ རྒྱུད་དོན་
ཐམས་ཅད་ཁོང་དུ་ཆུད་པ། བསྙེན་སྒྲུབ་ཀྱི་རྟགས་རྫོགས་པ། གནས་ལུགས་ཀྱི་དོན་
མངོན་དུ་གྱུར་ནས་རྟོགས་པས་བདག་རྒྱུད་གྲོལ་བ། ཐུགས་རྒྱུད་སྙིང་རྗེས་གང་བས་་
གཞན་དོན་འབའ་ཞིག་གཉེར་བ། བླ་མའི་བཀའ་བཞིན་བསྒྲུབ་པས་བརྒྱུད་པའི་བྱིན་
རླབས་དང་ལྡན་པ། དེ་ལྟ་བུ་ཞིག་ལ་བསྟེན་དགོས་སོ། ། །
– 54



རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་འབྲུ་འགྲེལ་རྣམ་མཁྱེན་ཐར་གླིང་བགྲོད་པའི་ཐེམ་སྐས།
དེ་ལས་གཞན་དུ་སྤང་བྱའི་བླ་མའི་མཚན་ཉིད་ནི། རང་རྒྱུད་ལ་ཐོས་བསམ་སྒོམ་
པའི་ཡོན་ཏན་ཅུང་ཟད་མེད་པ། སྡོམ་པ་དང་དམ་ཚིག་ཉམས་ཤིང་ཟུར་ཟ་ཆེ་བ། ལེ་ལོ་
དང་ང་རྒྱལ་ཆེ་བ། ཀོ་ལོང་དང་དུག་ལྔ་རགས་པ། འཁོར་དང་ཡོ་བྱད་དང་གྲགས་པ་
དོན་དུ་གཉེར་བ། རང་ལས་ལྷག་པའི་ཡོན་ཏན་མེད་པ། བྱམས་དང་སྙིང་རྗེ་བྱང་ཆུབ་
ཀྱི་སེམས་དང་བྲལ་བ། དད་ལྡན་ཚེ་འདིའི་ཐར་པ་འདོད་པ་རྣམས་ངན་འགྲོར་འཁྲིད་
པའི་སྨོན་པའི་ལམ་མཁན་ལྟ་བུ་ནི་རིང་དུ་སྤང་བར་བྱའོ། །
བར་དུ་བླ་མ་བསྟེན་པའི་ཚུལ་ནི། གོང་དུ་བཤད་པའི་ཡོན་ཏན་དེ་དག་ཚང་པའི་བླ་
མ་རྙེད་ནས་དེ་ལ་སངས་རྒྱས་དངོས་ཀྱི་འདུ་ཤེས་བསྐྱེད་ལ། སྒོ་གསུམ་གུས་པས་ཚ་གྲང་
བཀྲེས་སྐོམ་ལ་སོགས་དཀའ་བ་ཐམས་ཅད་ཁྱད་དུ་བསད་དེ། ཞབས་ཏོག་རྣམ་པ་གསུམ་
གྱི་སྒོ་ནས་བླ་མ་མཉེས་པར་བྱས་ཏེ། རང་གི་ལུས་སྲོག་ལ་ཡང་མི་བལྟ་བར་བླ་མས་ཅི་
གསུང་གི་བཀའ་བསྒྲུབ། དད་མོས་ཀྱིས་གསོལ་བ་གདབ། མི་མཉེས་པ་སྐད་ཅིག་ཙམ་
ཡང་མི་བྱ་བར་ཡིད་ཁྱེད་ཤེས་ཀྱི་དད་པའི་སྒོ་ནས་བསྟེན་པར་བྱའོ། །
ཐ་མར་དགོངས་སྤྱོད་བསླབ་པ་ནི། བུང་བ་མེ་ཏོག་གི་ཚལ་དུ་རྒྱུ་བའི་ཚེ་མེ་ཏོག་གི་
ཁ་དོག་དང་དྲི་ལ་མི་གནོད་པར་མེ་ཏོག་གི་བཅུད་མྱང་ནས་འགྲོ་བ་འདྲ་བར། སྐྱོ་བ་དང་
ངལ་བ་མེད་པར་ཅི་གསུང་བཀའ་བཞིན་བསྒྲུབས་པས་བླ་མའི་ཐུགས་བཟུང་སྟེ། དད་པ་
དང་སྙིང་རུས་ཀྱི་ཉེར་ལེན་ལ་བསྟེན་ནས། བླ་མ་དམ་པའི་ཐུགས་རྒྱུད་ན་བཞུགས་པའི་
ཐོས་བསམ་བསྒོམ་པའི་ཡོན་ཏན་ཐམས་ཅད་བུམ་པ་ཚད་ལྡན་ནས་ཚད་ལྡན་དུ་བྱོ་བ་བཞིན་
དུ་རང་རྒྱུད་ལ་འདྲོང་ངོ་ཤེས་པར་བྱ་དགོས་སོ། །
དེ་ལྟར་ཡོན་ཏན་ཀུན་ལྡན་གྱི་དགེ་བའི་བཤེས་གཉེན་ལ་བསྟེན་པའི་ ཕན་ཡོན་ནི་
བརྗོད་ལས་འདས་པ་ཡོད་དེ། སངས་རྒྱས་ཕལ་པོ་ཆེ་ལས། སངས་རྒྱས་ཀྱིས་ནི་གང་
བསྔགས་པའི། ། དགེ་བའི་བཤེས་ལ་བསྟེན་བྱས་ན། །དེ་ཡི་མཐུས་ནི་སངས་རྒྱས་ཀྱི། ། ཆོས་
ཉིད་འདི་དག་འཐོབ་པར་འགྱུར། ། ཞེས་དང་། ཡེ་ཤེས་དམ་པའི་རྒྱུད་ལས། བསྐལ་
པར་སངས་རྒྱས་མཆོད་པ་བས། །བླ་མའི་བ་སྤུ་ཉག་གཅིག་ལ། །འབྲུ་མར་ཐིགས་པ་གཅིག་
བྱུགས་ན། །བསོད་ནམས་ཕུང་པོ་ཁྱད་པར་འཕགས། །ཞེས་དང་། དགོངས་འདུས་ལས།
བསྐལ་པ་སྟོང་གི་སངས་རྒྱས་པས། ། བླ་མ་གཉན་པ་ཤེས་པར་བྱ། ། ཅི་ཕྱིར་བསྐལ་པའི་
55



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
སངས་རྒྱས་རྣམས། ། བླ་མ་དག་ལ་བསྟེན་ནས་འབྱུང༌། ། བླ་མ་མེད་པའི་གོང་རོལ་ན། །
སངས་རྒྱས་བྱ་བའི་མིང་ཡང་མེད། །ཅེས་སོ། །
ཞར་ལ་ལོག་པའི་བཤེས་གཉེན་ལ་བསྟེན་པའི་ཉེས་པ་ནི། སངས་རྒྱས་མཛོད་ཀྱི་
མདོ་ལས། འཇིག་རྟེན་གྱི་དགྲས་ནི་སྲོག་ཙམ་ཕྲོགས་ཏེ་ལུས་འདོར་བ་ཙམ་དུ་ཟད་ཀྱི་ངན་
འགྲོར་ལྟུང་བར་མི་བྱེད་དོ། ། མི་གཏི་མུག་ཅན་ལོག་པའི་ལམ་ལ་ཞུགས་པས་ནི་དགེ་བ་དོན་
དུ་གཉེར་བ་རྣམས། བསྐལ་པ་སྟོང་གི་བར་དུ་དམྱལ་བར་འཁྲིད་པར་བྱེད་དོ། །དེ་ཅིའི་
ཕྱིར་ཞེ་ན། དངོས་པོ་དང་མཚན་མའི་ཆོས་ལ་སྤྱོད་ཅིང་། ཕྱིན་ཅི་ལོག་གི་ཆོས་བསྟན་
པའི་ཕྱིར་རོ། །འདི་ལྟར་སེམས་ཅན་ཐམས་ཅད་ཀྱི་སྲོག་བཅད་པ་བས་ལོག་པར་འཁྲིད་པའི་
ཆོས་བསྟན་ན་སྡིག་པ་ཆེའོ། །ཞེས་སོ། །དེ་ཡང་དང་པོ་དབང་ཆོས་ཀྱི་འབྲེལ་བ་མ་ཞུས་གོང་
དུ་ལེགས་པར་བརྟགས་ནས་མཚན་ཉིད་ཚང་པ་ལ་བསྟེན་ཞིང་། མ་ཚང་ན་མི་བསྟེན་པ་
ཡིན་གྱི། བླ་མར་བསྟེན་ཟིན་ནས་བཟང་ངན་ཇི་ལྟར་ཡང་རུང་ཅི་མཛད་ལེགས་མཐོང་གི་
སྒོ་ནས་ཡོན་ཏན་ཁོ་ན་ལ་བསམ་ཞིང་དད་པ་དང་དག་སྣང་སྦྱང་དགོས། ཆོས་འབྲེལ་ཞུས་
ནས་སྐྱོན་ལ་བརྟག་ཅིང་སྐུར་བཏབ་ན་ཉེས་པ་ཚད་མེད་དོ། ། རྔམ་གློག་ལས། གལ་ཏེ་
ཡོན་ཏན་མི་ལྡན་ཡང་། །བླ་མར་བཟུང་ནས་སྤངས་བྱས་ན། ། ཀུན་གྱི་སློབ་དཔོན་བརྙས་པ་
ཡིན། ། དུས་གསུམ་སངས་རྒྱས་སྐུར་བ་ཡིན། ། དེ་ཡི་ཉེས་པ་བརྗོད་མི་ལང་། ། ཞེས་སོ། །
དེས་ན་སྐྱོན་ཡོན་ལ་བླང་དོར་ཤེས་པའི་སྒོ་ནས་བླ་མ་དམ་པ་བསྟེན་ཅིང་། བླ་མ་མཉེས་པ་
བསྒྲུབ་པ་ལ་འབད་པར་བྱའོ། ། །
ད་ནི་རང་སྐྱོན་ངོས་བཟུང་བ་ནི། དམ་པའི་ཆོས་ཐར་པ་བྱང་ཆུབ་སྒྲུབ་པའི་ལམ་ལ་
ཞུགས་ཤིང་ཕྱི་སོ་ཐར་གྱི་སྡོམ་པ་བླངས་ཀྱང་ཉེས་སྤྱོད་ཕམ་ལྟུང་སོགས་མི་སྡོམ་ཞིང་འཆལ་བ་
དང༌། ནང་བྱང་སེམས་ཐེག་ཆེན་གྱི་སྒོར་ཞུགས་ཀྱང་གཞན་ཕན་དོན་གཉེར་བྱང་ཆུབ་ཀྱི་
སེམས་དང་བྲལ་བ། གསང་བ་གསང་སྔགས་རྡོ་རྗེ་ཐེག་པའི་སྨིན་བྱེད་དབང་བཞི་ཟབ་མོ་
ལེགས་པར་ཐོབ་ཀྱང་སྣང་སྲིད་དག་པ་རབ་འབྱམས་སུ་ཤར་བའི་ཐབས་བསྐྱེད་པའི་རིམ་པ་
དང་རྡོ་རྗེའི་ལུས་ཀྱི་རྩ་རླུང་ཐིག་ལེ་དབུ་མར་དག་བྱེད་ཤེས་རབ་རྫོགས་པའི་རིམ་པ་གཉིས་
མི་བསྒོམ་པས། ཡང་དག་པའི་ལམ་ལས་གོལ་ཏེ་ཆོས་མིན་ལོག་པའི་ལམ་ལ་ཞུགས་པ་འདི་
ལྟ་བུ་ལས་བླ་མས་མྱུར་དུ་བསྒྲལ་དུ་གསོལ། ལྟ་བ་རྣམ་ཐར་གསུམ་ལྡན་གྱི་གནས་ལུགས་ཇི་
56 -



རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་འབྲུ་འགྲེལ་རྣམ་མཁྱེན་ཐར་གླིང་བགྲོད་པའི་ཐེམ་སྐས།
བཞིན་མ་རྟོགས་ཤིང་ཐོ་ཅོའི་སྤྱོད་པ་སྨྱོན་པའི་ཟློས་གར་ཅན་དང༌། སྒོམ་པ་འོད་གསལ་གྱི་
ངང་ལས་ གཞན་དུ་ཡེངས་ཀྱང་སྤྱི་འབྱམས་གོ་ཡུལ་ཙམ་ལ་བརྟེན་ཚིག་སྐམ་གྱི་འུད་གོག་
འཐག་པ་དང་། རྒྱལ་སྲས་བྱང་ཆུབ་སེམས་དཔའ་རྣམས་ཀྱི་གཞན་ཕན་གྱི་སྤྱོད་པ་ཡང་
དག་པ་དོར་ནས་རང་དོན་ཡིད་བྱེད་ཆོས་མིན་ལོག་པའི་ལས་ནོར་བའི་སྤྱོད་པ་སྤྱོད་ཀྱང་རང་
རྒྱུད་ཀྱི་སྐྱོན་ལ་ཅི་ཡང་མི་སེམས་པའི་དྲེད་པོ། དེ་ཡང་གྱོང་པོ་སྣུམ་གྱིས་ཐུལ་ཡང་མར་
སྐོགས་ སྣུམ་ གྱིས་ མི་ ཐུལ། སྡིག་ཅན་ཆོས་ཀྱིས་ཐུལ་ ཡང་ ཆོས་དྲེད་ཆོས་ཀྱིས་ མི་ཐུལ།
ཞེས་པ་ལྟར་དམ་ཆོས་མང་དུ་ཐོས་ཀྱང་གོ་དྲེད་དུ་ཁྱེར་ནས་རང་རྒྱུད་ཆོས་ཀྱིས་མ་ཐུལ་བའི་
སྐྱོན་མཚང་འདི་རྣམས་ལས་བླ་མས་བསྒྲལ་ཏེ་བདག་རྒྱུད་བྱིན་གྱིས་རློབས་པར་མཛད་དུ་
གསོལ། རང་ཉིད་སང་ངམ་ནངས་པར་ངེས་པར་འཆི་བའི་དུས་ལ་བབ་པ་ཤེས་ན་ཡང་ད་
དུང་གནས་ཁང་གོས་ནོར་ལོངས་སྤྱོད་རྣམས་ལ་སྲེད་ཅིང་ཆགས་པ་ཡི་དྭགས་ལྟ་བུ། ཚེ་
འདིའི་རྣམ་གཡེང་ཁོ་ནའི་ངང་ལ་ན་ཚོད་གཞོན་ནུ་དར་ལ་བབས་པ་ལས་ཡོལ་ནས་རྒས་ཤིང་
འཁོགས་པའི་གནས་སུ་གྱུར་ན་ཡང་འཁོར་བ་ལས་ཐར་འདོད་ཀྱི་ངེས་འབྱུང་དང་སྐྱོ་ཤས་
སོགས་བྲལ་ཞིང་མེད་པ། དམ་པའི་ཆོས་ལ་ཐོས་པ་ཆུང་ཡང་རང་རྒྱུད་ལ་རྟོག་དཔྱོད་མི་
བྱེད་པར་ང་ནི་ཡོན་ཏན་ཁྱད་པར་ཅན་ཡིན་ནོ་སྙམ་དུ་ང་རྒྱལ་གྱིས་རྒྱུད་ཁེངས་ཤིང་རློམ་པ་
ཁྲོན་པའི་སྦལ་བ་ལྟ་བུ་སྟེ། རང་སྐྱོན་མ་རིག་པའི་མུན་པ་ལྟ་བུ་འདི་ལས་བླ་མས་བསྒྲལ་
ནས་ཤེས་རབ་ཡེ་ཤེས་ཀྱི་མིག་སྩོལ་བར་མཛད་དུ་གསོལ། ཡང་རང་བློ་ཡུལ་གྱི་རྐྱེན་ཁར་
འཆོར་ནས་ཆོས་མིན་ལ་གནས་པ་མ་ཚོར་ཞིང་དེ་ཡང་གྲོགས་ངན་ལོག་སྤྱོད་མཁན་རྣམས་
དང་ཕན་ཚུན་འདུ་ཞིང་འཛི་བས་རྣམ་ཤེས་ཡུལ་གྱི་གཞན་དབང་དུ་སོང་ནས་གནས་བསྐོར་
བ་ནི་དགེ་བའི་མཆོག་ཡིན་ནོ་སྙམ་དུ་སེམས་པ་སྨྱོན་པ་རང་ཚིག་རྡོལ་བ་ལྟ་བུའོ། ། ཡང་མི་
མེད་པའི་ ས་ཕྱོགས་དབེན་པ་བརྟེན་ནས་ཡུན་རིང་བསྒོམ་ལོ་བྱས་ཀྱང་ཉམས་རྟོགས་ཀྱི་
གདེང་མ་ཁེལ་ནས་རང་རྒྱུད་ཀྱི་ཉོན་མོངས་པ་མ་ཐུལ་བའི་རྐྱེན་གྱིས་རྒྱུད་ཤིང་སྐམ་ལྟར་དུ་
རེངས་པ་ནི་གྲོལ་བའི་དུས་མེད། བྱི་ལ་བཞིན་དུ་ཕྱིའི་ཀུན་སྤྱོད་འཇམ་ཞིང་ངག་ནས་དུལ་
བར་སྨྲ་བར་བྱེད་ན་ཡང་རང་རྒྱུད་ཀྱི་ཆགས་སྡང་གྲ་ཉམས་ཤིང་མ་ཞིག་པའི་འཇིག་རྟེན་ཆོས་
བརྒྱད་ཀྱི་སྐྱོན་འདི་ལས་བླ་མས་བསྒྲལ་ནས་ཡང་དག་པའི་ལམ་དུ་ཚུད་པར་མཛད་དུ་གསོལ།
བླང་དོར་གྱི་གནད་མི་ཤེས་པའི་མ་རིག་པའི་གཉིད་མཐུག་པོ་སངས་པའི་དུས་མེད་པ་འདི་
57



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
ལས་བླ་མའི་བྱིན་མཐུས་མྱུར་དུ་སད་པར་མཛད་དུ་གསོལ། རྒྱུ་ལས་ཉོན་གྱིས་བསྐྱེད་པའི་
ཁམས་གསུམ་འཁོར་བའི་བཙོན་ར་ཏེ་ཁྲི་མུན་ཐར་པའི་དུས་མེད་པ་འདི་ལས་མྱུར་དུ་དབྱུང་
ཞིང་ཐར་བར་མཛད་དུ་གསོལ། སྐྱབས་གནས་ཀུན་འདུས་ཀྱི་ངོ་བོ་དཔལ་མགོན་བླ་མ་
དམ་པ་ཁྱེད་མཁྱེན་ནོ་སྙམ་དུ་གསོལ་བ་འདེབས་པར་བྱའོ། །
དོན་གཉིས་པ་ཐུན་མིན་ནང་གི་སྔོན་འགྲོའི་ཁྲིད་ལ། ལམ་ཐམས་ཅད་ཀྱི་རྨང་རྡོ་
སྐྱབས་སུ་འགྲོ་བ། ཐེག་ཆེན་གྱི་རྩ་བ་བྱང་ཆུབ་མཆོག་ཏུ་སེམས་བསྐྱེད་པ། འགལ་རྐྱེན་
སྡིག་སྒྲིབ་སྦྱོང་བ་རྡོ་རྗེ་སེམས་དཔའི་སྒོམ་བཟླས། མཐུན་རྐྱེན་ཚོགས་བསགས་པ་མཎྜལ།
བདུད་བཞི་ཅིག་ཅར་དུ་གཅོད་པ་ཀུ་སཱ་ལའི་ཚོགས་བསགས། རྟོགས་པའི་ཡེ་ཤེས་རང་
རྒྱུད་ལ་བྱ་བའི་ཐབས་ཀྱིས་མཐར་ཕྱིན་པ་བླ་མའི་རྣལ་འབྱོར་དང་དྲུག །
དང་པོ་ལམ་ཐམས་ཅད་ཀྱི་རྨང་རྡོ་སྐྱབས་སུ་འགྲོ་བའི་ཁྲིད་ལ། སྐྱབས་འགྲོའི་དབྱེ་
བ། སྐྱབས་སུ་འགྲོ་བའི་ཚུལ། ཕན་ཡོན་དང་བསླབ་བྱ་བསྟན་པ་དང་གསུམ་ལས།
དང་པོ་ནི་སྤྱིར་ཆོས་ཐམས་ཀྱི་སྒོ་དབྱེ་བ་སྐྱབས་འགྲོ་ཡིན་ལ། སྐྱབས་འགྲོའི་སྒོ་དབྱེ་
བ་ནི། དད་པ་ཡིན་པས་སྐྱབས་སུ་འགྲོ་བའི་དང་པོར་རྒྱུད་ལ་དད་པ་བརྟན་པོ་སྐྱེ་བ་གལ་
ཆེ། དད་ པ་ དེ་ ལའང་ ནང་ གསེས་ ཀྱི་ དབྱེ་ བ་ གསུམ་ ཡོད་ དེ། དང༌ བའི་ དད་ པ།
འདོད་པའི་དད་པ། ཡིད་ཆེས་པའི་དད་པ་དང་གསུམ་ཡོད། དང་པོ་དང་བའི་དད་པ་
ཞེས་བྱ་བ་ནི། རྒྱལ་བའི་སྐུ་གསུང་ཐུགས་རྟེན་དང་བླ་མ་དགེ་བའི་བཤེས་གཉེན་རྣམས་
མཇལ་བའམ། དེ་དག་གི་ཡོན་ཏན་དང་རྣམ་ཐར་ཐོས་ཚེ་འཕྲལ་དུ་སེམས་ལ་དང་བ་
འདྲེན་ ནས་ དད་ པ་ སྐྱེས་ པ་ དེ་ ལ་ དང༌ བའི་ དད་ པ་ ཞེས་ བྱ། འདོད་ པའི་ དད་ པ་ ནི།
འཁོར་བ་དང་ངན་སོང་གི་སྡུག་བསྔལ་ལས་བྲལ་འདོད། མཐོ་རིས་དང་ཐར་པའི་བདེ་བ་
ཐོབ་འདོད་སྐྱེ་བ། དགེ་བ་སྒྲུབ་འདོད། སྡིག་པ་སྤོང་འདོད་སྐྱེ་བ་རྣམས་ཡིན། ཡིད་
ཆེས་པའི་དད་པ་ནི། དཀོན་མཆོག་རིན་པོ་ཆེ་རྣམ་པ་གསུམ་གྱི་ཡོན་ཏན་དང་བྱིན་རླབས་
ཐུན་མོང་མ་ཡིན་པ་ཤེས་ནས། སྙིང་ཐག་པ་ནས་ཡིད་ཆེས། སྐྱིད་རུང་སྡུག་རུང་ན་རུང་
ཚ་རུང་ཤི་རུང་གསོན་རུང་དུས་དང་གནས་སྐབས་ཐམས་ཅད་དུ་སྐྱབས་བསླུ་བ་མེད་པ་
དཀོན་མཆོག་གསུམ་པོ་མཁྱེན་སྙམ་དུ་བློ་བཀལ། བློ་གཏད་དང་རེ་ལྟོས་ གཞན་ན་མེད་
པར་ཡིད་ཁྱེད་ཤེས་ཀྱི་དད་པ་དང་ལྡན་པ་ལ་ཡིད་ཆེས་པའི་དད་པ་ཞེས་བྱ་སྟེ། ཨོ་རྒྱན་
58



རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་འབྲུ་འགྲེལ་རྣམ་མཁྱེན་ཐར་གླིང་བགྲོད་པའི་ཐེམ་སྐས།
རིན་པོ་ཆེའི་ཞལ་ནས། ཡིད་ཁྱེད་ཤེས་ཀྱི་དད་པས་བྱིན་རླབས་འཇུག ། བློ་ཐེ་ཚོམ་དང་
བྲལ་ན་ཅི་བསམ་འགྲུབ། ། ཅེས་གསུངས། དེས་ན་དད་པ་ནི་ཆོས་དཀར་པོའི་ཡོན་ཏན་
ཐམས་ཅད་བསྐྱེད་པའི་ས་བོན་ལྟ་བུ་ཡིན་པས་མེད་ཐབས་མེད། དད་པ་མེད་ན་ས་བོན་
མེས་ཚིག་པ་དང་འདྲ་བ་སྟེ། མདོ་ལས། དད་པ་མེད་པའི་མི་རྣམས་ལ། །དཀར་པོའི་
ཆོས་ནི་མི་འབྱུང་སྟེ། །ས་བོན་མེ་ཡིས་ཚིག་པ་ལ། ། མྱུ་གུ་སྔོན་པོ་ཇི་བཞིན་ནོ། ། ཞེས་དང༌།
ཡང་། དད་མེད་བྲག་ཕུག་བྱང་བསྟན་ལྟ་བུ་ལ། །ཐུགས་རྗེའི་ཉི་མ་ནམ་ཡང་འཆར་དུས་
མེད། ། ཅེས་གསུངས། དེས་ན་བླ་མ་དང་དཀོན་མཆོག་གི་ཐུགས་རྗེ་དང་བྱིན་རླབས་རང་
རྒྱུད་ལ་འཇུག་པ་ནི་མོས་གུས་དང་དད་པ་ཁོ་ན་ལ་རག་ལས་ཏེ། སྙིང་ཐག་པ་ནས་དད་པ་
དང་མོས་གུས་ཡོད་ན་སངས་རྒྱས་ཀྱི་ཐུགས་རྗེ་ལ་ཉེ་རིང་མེད་དེ། ཇི་སྐད་དུ། གང་གིས་
མོས་པས་ཡིད་བྱེད་པ། ། དེ་ཡི་མདུན་དུ་ཐུབ་པ་བཞུགས། ། དབང་བསྐུར་བྱིན་གྱིས་བརླབ་
པར་འགྱུར། ། ཞེས་དང་། ཨོ་རྒྱན་ཆེན་པོས། དད་པ་ཅན་གྱི་གང་ཟག་ཕོ་མོ་ལ། །པད་
འབྱུང་གང་དུའང་མ་བཞུད་སྒོ་ཉལ་ཡོད། ། ང་ཡི་ཚེ་ལ་འདས་གྲོངས་ཡོད་མ་ཡིན། ། དད་
ལྡན་མི་རེའི་མདུན་ན་པད་འབྱུང་རེ། །ཞེས་གསུངས། དེས་ན་དད་པ་དང་མོས་གུས་ཐུན་
མོང་མ་ཡིན་པ་ཞིག་གི་སྒོ་ནས་ཡིད་ཁྱེད་ཤེས་ཀྱི་བློ་གཞན་དུ་མི་འགྱུར་བ་ཞིག་ནི། སྐྱབས་
སུ་འགྲོ་བའི་སྒོ་འབྱེད་ལྟ་བུ་ཡིན་པས་མེད་ཐབས་མེད། །
དེ་ལྟ་བུའི་དད་པ་དང་ལྡན་པའི་སྐྱབས་འགྲོ་དེ་ལ་ཡང་། ཀུན་སློང་གི་སྒོ་ནས་དབྱེ་
ན་གསུམ་སྟེ། འདི་ལྟར་ངན་སོང་གསུམ་གྱི་སྡུག་བསྔལ་ལ་འཇིགས་ཤིང་སྐྲག་ནས་མཐོ་
རིས་ལྷ་དང་མིའི་བདེ་བ་ཙམ་དོན་དུ་གཉེར་བས་སྐྱབས་སུ་འགྲོ་ན། སྐྱེས་བུ་ཆུང་ངུའི་
སྐྱབས་འགྲོ་ཞེས་བྱ། འཁོར་བའི་གནས་རིས་འདིར་མཐོ་དམན་གང་དུ་སྐྱེས་ཀྱང་སྡུག་
བསྔལ་གྱི་རང་བཞིན་ལས་མ་འདས་པར་ཤེས་ནས། རང་ཉིད་འཁོར་བའི་སྡུག་བསྔལ་
ལས་ གྲོལ་ བའི་ ཞི་བ་མྱང་འདས་ཀྱི་གོ་འཕང་ཙམ་དོན་དུ་གཉེར་ནས། དཀོན་མཆོག་
གསུམ་ལ་སྐྱབས་སུ་འགྲོ་ན་སྐྱེས་བུ་འབྲིང་གི་སྐྱབས་འགྲོ་ཞེས་བྱ། མཐའ་མེད་པའི་འཁོར་
བ་སྡུག་བསྔལ་གྱི་རྒྱ་མཚོ་ཆེན་པོ་ན་གནས་པའི་སེམས་ཅན་འདི་དག་ཐམས་ཅད་སྡུག་བསྔལ་
གྱི་རྣམ་གྲངས་བསམ་གྱིས་མི་ཁྱབ་པས་མནར་བར་མཐོང་ནས། དེ་དག་ཐམས་ཅད་རྣམ་
མཁྱེན་བླ་ན་མེད་པ། ཡང་དག་པར་རྫོགས་པའི་སངས་རྒྱས་ཀྱི་གོ་འཕང་ལ་འགོད་པའི་
=59



༄༅། །སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
ཆེད་དུ་སྐྱབས་སུ་འགྲོ་ན་སྐྱེས་བུ་ཆེན་པོའི་སྐྱབས་འགྲོ་ཞེས་བྱ་སྟེ། འདིར་ད་རེས་སེམས་
ཅན་རྣམས་སངས་རྒྱས་ཐོབ་འདོད་ཀྱིས་སྐྱེས་བུ་ཆེན་པོའི་སྐྱབས་སུ་འགྲོ་བ་ནི་བསོད་ནམས་
ཚད་མེད་པའི་འཇུག་ངོགས་ཡིན་པས་དེ་ལྟ་བུ་བསླབ་པར་བྱའོ། །
གཉིས་པ་སྐྱབས་སུ་འགྲོ་ཚུལ་ནི། ཐུན་མོང་ཐེག་པའི་ལུགས་ལ་སྐུ་བཞི་ཡི་ཤེས་ལྔ་
ལྡན་གྱི་སངས་རྒྱས་ལ་སྟོན་པ། ལུང་དང་རྟོགས་པའི་བདག་ཉིད་ཀྱི་ཆོས་ལ་ལམ། རིག་
གྲོལ་གཉིས་ལྡན་གྱི་དགེ་འདུན་ལ་ལམ་སྒྲུབ་པའི་གྲོགས་སུ་མོས་ཏེ། སྐྱབས་སུ་འགྲོ་བ་དང༌།
ཐུན་མོང་མ་ཡིན་པ་གསང་སྔགས་སྤྱིའི་ཚུལ་གྱིས་དཀོན་མཆོག་གསུམ་དངོས་སམ་ངོ་བོ་བདེ་
གཤེགས་ཀུན་འདུས་ཀྱི་བདག་ཉིད་བྱིན་རླབས་ཀྱི་རྩ་བ་བླ་མ་ལ་སྒོ་གསུམ་འབུལ། དངོས་
གྲུབ་ཀྱི་རྩ་བ་ཡི་དམ་ལ་བསྟེན། འཕྲིན་ལས་ཀྱི་རྩ་བ་མཁའ་འགྲོ་ལ་གྲོགས་ཀྱི་ཚུལ་དུ་བྱས་
ནས་རྩ་བ་གསུམ་ལ་སྐྱབས་སུ་འགྲོ་བ་དང༌། ཁྱད་པར་ཐབས་མཆོག་རྡོ་རྗེ་སྙིང་པོའི་ལུགས་
ལ་རྩ་ སྤྲུལ་ སྐུར་ བསྟེན། རླུང་ལོངས་སྐུར་སྦྱངས། ཐིག་ལེ་ཆོས་སྐུར་ དག་པའི་ རང་
བཞིན་བྱང་ཆུབ་ཀྱི་སེམས་མི་འགྱུར་བདེ་བ་ཆེན་པོའི་མྱུར་ལམ་ལ་སྐྱབས་སུ་འགྲོ་བ་དང༌།
མཐར་ཐུག་བསླུ་བ་མེད་པའི་གནས་ལུགས་རྡོ་རྗེའི་སྐྱབས་འགྲོ་ནི་སྐྱབས་ཡུལ་དེ་དག་གི་
ཐུགས་རྒྱུད་ལ་བཞུགས་པའི་གཉིས་མེད་རང་བྱུང་གི་ཡེ་ཤེས་ངོ་བོ་སྟོང་པ། རང་བཞིན་
གསལ་བ། ཐུགས་རྗེ་ཀུན་ཁྱབ་རྣམ་གསུམ་དབྱེར་མེད་ཆེན་པོའི་དོན་གྱི་དཀྱིལ་འཁོར་
ཆེན་པོ་རང་རྒྱུད་ལ་བསྒྲུབ་བྱར་བྱེད་ཅིང་ལ་བཟླ་བའི་ཚུལ་གྱིས། དུས་བྱང་ཆུབ་སྙིང་པོའི་
གོ་འཕང་མ་ཐོབ་ཀྱི་བར་དུ་སྐྱབས་སུ་མཆིའོ། །ཞེས་དང་།
དེ་ལྟར་སྐྱབས་སུ་འགྲོ་བའི་ཚུལ་ཐམས་ཅད་ངེས་པར་བྱས་ནས་སྐྱབས་སུ་འགྲོ་བ་
དངོས་ཀྱི་སྐབས་སུ་སྐྱབས་འགྲོའི་ཚོགས་ཞིང་གསལ་འདེབས་པ་ནི། རང་ཉིད་འདུག་པའི་
ས་ཕྱོགས་འདི་ཉིད་རིན་པོ་ཆེ་སྣ་ཚོགས་ལས་གྲུབ་པའི་ཞིང་ཁམས་མཛེས་ཤིང་ཡིད་དུ་འོང་བ་
མེ་ལོང་གི་ངོས་ལྟར་འཇམ་པ། དེའི་དབུས་སུ་རང་ཉིད་ཀྱི་མདུན་དུ་དཔག་བསམ་གྱི་སྡོང་
པོ་ཡལ་ག་ལྔ་བ་ལོ་འདབ་དང་མེ་ཏོག་འབྲས་བུ་ཕུན་སུམ་ཚོགས་པ་ལ་རིན་པོ་ཆེའི་འཕྱང་
འཕྲུལ་དྲིལ་གཡེར་ལ་སོགས་པས་རྣམ་པར་བརྒྱན་པས་ནམ་མཁའི་ཁམས་ཐམས་ཅད་ཁྱབ་
པ་དེའི་དབུས་ཀྱི་ཡལ་གའི་སྟེང་དུ་སེངྒེ་ཆེན་པོ་བརྒྱད་ཀྱིས་བཏེགས་པའི་རིན་པོ་ཆེའི་ཁྲིའི་
སྟེང་དུ་སྣ་ཚོགས་པདྨ་དང་ཉི་ཟླ་བརྩེགས་པའི་གདན་ལ་སངས་རྒྱས་ཀུན་འདུས་ཀྱི་ངོ་བོ་རྩ་
– 6)



རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་འབྲུ་འགྲེལ་རྣམ་མཁྱེན་ཐར་གླིང་བགྲོད་པའི་ཐེམ་སྐས།
བའི་བླ་མ་ཡིན་པ་ལ། རྣམ་པ་ཨོ་རྒྱན་རྡོ་རྗེ་དབྱིངས་འཆང་ཆེན་པོ་སྐུ་མདོག་དཀར་ལ་
དམར་བའི་མདངས་ཆགས་པ། ཞལ་གཅིག་ཕྱག་གཉིས་ཞབས་གཉིས་རྒྱལ་པོ་རོལ་པའི་
སྟབས་སུ་བཞུགས་པ། ཕྱག་གཡས་གསེར་གྱི་རྡོ་རྗེ་རྩེ་ལྔ་པ་སྡིགས་པའི་ཚུལ་དུ་འཛིན་པ།
གཡོན་མཉམ་བཞག་གི་སྟེང་ན་ཀ་པཱ་ལ་འཆི་མེད་ཡེ་ཤེས་ཀྱི་བདུད་རྩིས་བཀང་བའི་བུམ་པ་
དཔག་བསམ་ལྗོན་ཤིང་གི་ཁ་རྒྱན་དང་བཅས་པ་འཛིན་པ། སྐུ་ལ་ཟ་བེར་ཆོས་གོས་ཕོད་ཁ་
མནབས་པ། དབུ་ལ་པད་ཞུ་གསོལ་བ། ཡུམ་མཁའ་འགྲོ་ཡེ་ཤེས་མཚོ་རྒྱལ་དཀར་མོ་གྲི་
གུག་དང་ཐོད་པ་འཛིན་པ་དང་མཉམ་པར་སྦྱོར་བ། རང་གི་མདུན་གྱི་ནམ་མཁར་ཞལ་
རང་ལ་ཕྱོགས་པའི་ཚུལ་གྱིས་བཞུགས་པར་བསྒོམ། དེའི་སྤྱི་བོར་བརྒྱུད་པའི་བླ་མ་ཐམས་
ཅད་ ཐོ་བརྩེགས་ཀྱི་ ཚུལ་ དུ་ གསལ་གདབ་དགོས་པ་ལ། རྫོགས་ཆེན་སྙིང་ཐིག་ རྩ་བའི་
བརྒྱུད་པ། ཆོས་ཀུན་ཏུ་བཟང་པོ། ལོངས་སྐུ་རྡོ་རྗེ་སེམས་དཔའ། སྤྲུལ་སྐུ་དགའ་རབ་
རྡོ་རྗེ། སློབ་དཔོན་འཇམ་དཔལ་བཤེས་གཉེན། གུ་རུ་ཤྲཱི་སིང་ཧ། མཁས་པ་ཛྙཱ་ན་སུ་
ཏྲ། པཎ་ཆེན་དྲི་མེད་བཤེས་གཉེན། ཨོ་རྒྱན་པདྨ་འབྱུང་གནས། དེའི་གཡས་སུ་ཆོས་
རྒྱལ་ཁྲི་སྲོང་ལྡེའུ་བཙན། གཡོན་དུ་ལོ་ཆེན་བཻ་རོ་ཙ་ན། མདུན་དུ་མཁའ་འགྲོ་ཡེ་ཤེས་
མཚོ་རྒྱལ་ཏེ་ཐུགས་སྲས་རྗེ་འབངས་གྲོགས་གསུམ། ཀུན་མཁྱེན་ཀློང་ཆེན་རབ་འབྱམས།
རིག་འཛིན་འཇིགས་མེད་གླིང་པ། འཇིགས་མེད་འཕྲིན་ལས་འོད་ཟེར། འཇིགས་མེད་
རྒྱལ་བའི་མྱུ་གུ། མཁྱེན་བརྩེ་ཡེ་ཤེས་རྡོ་རྗེ། དཔལ་ཨོ་རྒྱན་འཇིགས་མེད་ཆོས་ཀྱི་དབང་
པོ་ སོགས་ རང་ རང་གི་རྒྱན་དང་ཆ་ལུགས་ རྫོགས་ པར་གསལ་ལ། གོང་ མའི་ བཞུགས་་
གདན་ལ་འོག་མའི་ དབུ་མ་རེག་ཙམ་དུ་བཞུགས་པར་བསྒོམ། དེའི་མཐའ་བསྐོར་དུ་་
འཕགས་བོད་ཀྱི་རྫོགས་ཆེན་སྙིང་ཐིག་བརྒྱུད་པའི་བླ་མ་རྣམས་དང༌། ཡི་དམ་ཞི་ཁྲོ་རབ་
འབྱམས་དཔའ་བོ་མཁའ་འགྲོའི་ཚོགས་བསམ་གྱིས་མི་ཁྱབ་པས་བསྐོར་བ། མདུན་གྱི་ཡལ་
གའི་སྟེང་དུ་བཅོམ་ལྡན་འདས་རྒྱལ་བ་ཤཱཀྱ་ཐུབ་པ་ལ་ཕྱོགས་བཅུ་དུས་གསུམ་གྱི་སངས་རྒྱས་
རྣམས་ཀྱིས་བསྐོར་བ། ཐམས་ཅད་ཀྱང་མཆོག་གི་སྤྲུལ་སྐུ་ཚངས་པར་སྤྱོད་པའི་ཆ་བྱད་
ཅན། དབུ་ལ་གཙུག་ཏོར་དང་ཞབས་ ལ་ འཁོར་ ལོ་ སོགས་ མཚན་དང༌དཔེ་བྱད་ཀྱིས་་
བརྒྱན་པ། ཞབས་ཐམས་ཅད་རྡོ་རྗེ་སྐྱིལ་མོ་ཀྲུང་གིས་བཞུགས་པ། སྐུ་མདོག་ཐམས་
ཅད་དཀར་སེར་དམར་ལྗང་མཐིང་ག གཡས་ཀྱི་ཡལ་གའི་སྟེང་དུ་རྒྱལ་སྲས་རིགས་གསུམ་
61



༄༅། །སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
མགོན་པོ་གཙོ་བོར་གྱུར་ པའི་ཉེ་བའི་སྲས་ཆེན་བརྒྱད་ལ་བྱང་ སེམས་འཕགས་པའི་དགེ་
འདུན་ གྱིས་ བསྐོར་ བ། ཐམས་ ཅད་ ཀྱང༌ སྐུ་ མདོག་ དཀར་ སེར་ དམར་ལྗང་ མཐིང་ ག
ལོངས་སྤྱོད་རྫོགས་སྐུའི་རྒྱན་ཆས་བཅུ་གསུམ་གྱིས་མཛེས་ཤིང༌། ཞབས་ཐམས་ཅད་མཉམ་
པའི་སྟབས་ཀྱིས་བཞེངས་པ། གཡོན་གྱི་ཡལ་གར་ཤཱ་རིའི་བུ་དང་མོའུ་གལ་གྱི་བུ་སྟེ་ཉན་
ཐོས་མཆོག་གཉིས་ལ་ཉན་རང་འཕགས་པའི་དགེ་འདུན་གྱིས་བསྐོར་བ། ཐམས་ཅད་ཀྱང་
སྐུ་མདོག་དཀར་པོ། སྐུ་ལ་ཆོས་གོས་རྣམ་གསུམ་གསོལ་བ། ཕྱག་ན་འཁར་གསིལ་དང་
ལྷུང་བཟེད་སོགས་བསྣམས་པ་ཞབས་ཐམས་ཅད་བཞེངས་སྟབས་ཀྱིས་བཞུགས་པ། རྒྱབ་
ཀྱི་ཡལ་གར་ཆོས་དཀོན་མཆོག་གླེགས་བམ་བརྩེགས་པའི་རྣམ་པ་ཅན་འོད་ཀྱི་དྲྭ་མིག་གི་ཀློང་
ན་གདོང་དར་རང་ལ་བསྟན་ཏེ་ཨཱ་ལི་ཀཱ་ལིའི་རང་སྒྲ་སྒྲོག་པ། དེ་དག་གི་བར་མཚམས་
ཐམས་ཅད་ཡེ་ཤེས་དང་ལས་ལས་གྲུབ་པའི་དཔལ་མགོན་ཆོས་སྲུང་ཕོ་རྒྱུད་ཐམས་ཅད་ཞལ་
ཕྱིར་ཕྱོགས་ནས་རང་གི་དམ་ཆོས་བྱང་ཆུབ་སྒྲུབ་པའི་འགལ་རྐྱེན་བར་ཆད་སྲུང་ཞིང་ཕྱིའི་
བར་ཆད་ནང་དུ་མི་གཏོང་བའི་འཕྲིན་ལས་མཛད་པ། ཆོས་སྐྱོང་སྲུང་མ་མོ་རྒྱུད་ཐམས་
ཅད་ཞལ་ནང་དུ་ཕྱོགས་ནས་ནང་གི་དངོས་གྲུབ་ཕྱིར་མི་གཏོང་བའི་འཕྲིན་ལས་མཛད་པ།
དེ་དག་ཐམས་ཅད་ཀྱང་མཁྱེན་བརྩེ་ནུས་གསུམ་གྱི་ཡོན་ཏན་དཔག་ཏུ་མེད་པས་བདག་ཉིད་
ལ་རྗེས་ སུ་ བརྩེ་ཞིང༌། འདྲེན་པའི་དེད་དཔོན་ཆེན་ པོ་ གཅིག་ ཏུ་ བཞུགས་ པར་ བསམ།
རང་གི་གཡས་སུ་ལུས་རྟེན་འདིའི་ ཕ། གཡོན་དུ་མ། མདུན་དུ་དགྲ་བགེགས་གཉིས་
ཀྱིས་གཙོ་བྱས་ཁམས་གསུམ་རིགས་དྲུག་གི་སེམས་ཅན་ཐམས་ཅད་ས་གཞིའི་ངོས་ན་ཁྲོམ་
ཚོགས་པ་ལྟར་ཐལ་མོ་སྦྱར་ཏེ་སྒོ་གསུམ་གུས་པའི་སྒོ་ནས་དུས་འདི་ནས་བཟུང་སྟེ་ཇི་སྲིད་
བྱང་ཆུབ་སྙིང་པོ་མ་ཐོབ་ཀྱི་བར་དུ་བླ་མ་དཀོན་མཆོག་རིན་པོ་ཆེ་ཁྱེད་ལ་བསྟེན། ཁྱེད་ལ་
འབུལ། ཁྱེད་ལས་ གཞན་པའི་སྐྱབས་དང་རེ་ས་མེད་དོ་ སྙམ་ པའི་ གདུང་ བ་ དྲག་ པོས།
དཀོན་མཆོག་གསུམ་དངོས་སོགས་སྐྱབས་འགྲོ་ཅི་ནུས་བསགས། མཐར་ཐུན་བསྡུ་བའི་ཚེ་
རང་གི་མོས་གུས་དུང་དུང་བ་བྱས་པའི་རྐྱེན་གྱིས་སྐྱབས་ཡུལ་ལྷ་ཚོགས་རྣམས་ཀྱི་སྐུ་ལས་འོད་
ཟེར་དཔག་ ཏུ་ མེད་པ་འཕྲོས། རང་ གཞན་སེམས་ ཅན་ ཐམས་ ཅད་ལ་ ཕོག་ པས་ རང་
གཞན་སེམས་ཅན་ཐམས་ ཅད་བྱ་ཁྱུ་འུར་རྡོ་གཅིག་གིས་ དཀྲོགས་པ་ལྟར་སྐྱབས་ཡུལ་ ལྷ་
ཚོགས་རྣམས་ལ་ཐིམ། ལྷ་ཚོགས་རྣམས་ཀྱང་མཐའ་ནས་རིམ་བཞིན་འོད་དུ་ཞུ་ནས་་
62



རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་འབྲུ་འགྲེལ་རྣམ་མཁྱེན་ཐུར་གླིང་བགྲོད་པའི་ཐེམ་སྐས།
དབུས་ཀྱི་བླ་མ་སྐྱབས་གསུམ་ཀུན་འདུས་ལ་ཐིམ། བླ་མ་ཡང་འོད་དུ་ཡལ་ཏེ་ཆོས་སྐུ་སྤྲོས་
བྲལ་གདོད་མའི་ངང་ལ་ཅི་གནས་སུ་མཉམ་པར་བཞག དེ་ལས་ལྡང་བའི་ཚེ་དགེ་བ་
སེམས་ཅན་གྱི་དོན་དུ་བསྔོ་བར་བྱ། དུས་དང་རྣམ་པ་ཐམས་ཅད་དུ་དཀོན་མཆོག་རིན་པོ་
ཆེ་རྣམ་པ་གསུམ་ལ་ཡིད་ཁྱེད་ཤེས་ཀྱི་དད་པས་བློ་བཀལ་ཏེ་སྐྱབས་འགྲོ་ཁོ་ན་ལ་བརྩོན་པར་
བྱའོ། །
གསུམ་པ་བསླབ་བྱ་དང་ཕན་ཡོན་བསྟན་པ་ལ། དང་པོ་བསླབ་བྱ་ལ། སྤང་བྱ་
གསུམ། བསྒྲུབ་བྱ་གསུམ། ཆ་མཐུན་གསུམ་ལས། །
དང་པོ་སྤང་བྱ་གསུམ་ནི། སངས་རྒྱས་ལ་སྐྱབས་སུ་སོང་ནས་རང་ཉིད་འཁོར་བ་ན་
འཁོར་བའི་ཚངས་དབང་སོགས་འཇིག་རྟེན་པའི་ལྷ་དང༌། གནོད་སྦྱིན་དང་རྒྱལ་པོ་ལ་
སོགས་འདྲེ་འབྱུང་པོ་རྣམས་ལ་ཕྱི་མའི་སྐྱབས་གནས་སུ་བཟུང་ནས་ཕྱག་དང་མཆོད་པ་ལ་
སོགས་མི་བྱ། ཆོས་ལ་སྐྱབས་ སུ་ སོང་ནས་ སེམས་ ཅན་རྣམས་ལ་ གནོད་ ཅིང་ འཚེ་བའི་
བསམ་པ་རྨི་ལམ་དུ་ཡང་མི་བྱ་བར་རྟག་ཏུ་བརྩེ་བར་བྱ། དགེ་འདུན་ལ་སྐྱབས་སུ་སོང་
ནས་གྲོགས་མུ་སྟེགས་ཅན་དང་དེ་དང་ཆ་འདྲ་བའི་ལྟ་སྤྱོད་ལོག་པ་རྣམས་དང་མི་འགྲོགས།
གཉིས་པ་བསྒྲུབ་བྱ་གསུམ་ནི། སངས་རྒྱས་ལ་སྐྱབས་སུ་སོང་ནས་སངས་རྒྱས་དཀོན་
མཆོག་གི་སྐུའི་རྟེན་ཆག་དུམ་ཡན་ཆད་ལ་སངས་རྒྱས་དངོས་ཀྱི་འདུ་ཤེས་བསྐྱེད་ལ་གུས་པས་
མཆོད་གཙང་སར་བཞག ཆོས་ལ་སྐྱབས་སུ་སོང་ནས་གསུང་རབ་ཡི་གེ་རས་མ་ན་གཅིག་
ཡན་ཆད་ལ་དགེ་འདུན་དཀོན་མཆོག་དངོས་ཀྱི་འདུ་ཤེས་བསྐྱེད་ལ་གུས་པར་བྱའོ། །
གསུམ་པ་ཆ་མཐུན་གསུམ་ནི། རང་ལ་བླང་དོར་གྱི་གནས་སྟོན་པའི་བླ་མ་ལ་སངས་
རྒྱས་དཀོན་མཆོག་དངོས་ཀྱི་འདུ་ཤེས་བཞག་ནས་ཐ་ན་སྐུའི་གྲིབ་མ་ཙམ་ལ་ཡང་མི་འགོམ་
པར་ཞབས་ཏོག་དང་བསྙེན་བཀུར་ལ་འབད། བླ་མའི་གསུང་རྣམས་ལ་ཆོས་དཀོན་མཆོག་
དངོས་ཀྱི་འདུ་ཤེས་བཞག་ནས་ཅི་གསུང་དང་དུ་བླང་ཞིང་གསུང་གི་ཟུར་ཙམ་ཡང་མི་བཅག་
བླ་མའི་འཁོར་དང་མཆེད་གྲོགས་རྣམས་ལ་དགེ་འདུན་དཀོན་མཆོག་དངོས་ཀྱི་འདུ་ཤེས་
བཞག་ནས་སྒོ་གསུམ་གུས་པས་བསྟེན་ནོ། ། ཁྱད་པར་གསང་སྔགས་རྡོ་རྗེ་ཐེག་པ་འདིར་
སྐྱབས་ཡུལ་ གྱི་ གཙོ་བོ་ བླ་ མ་ ཡིན་ པས། བླ་ མའི་ སྐུ་ དགེ་འདུན། གསུང་ དམ་ ཆོས།
ཐུགས་སངས་རྒྱས་ཡིན་པས་ཡིད་ཁྱེད་ཤེས་ཀྱི་དད་པས་བསྟེན་ཞིང་གསོལ་བ་འདེབས་པ་ལ་
63



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
འབད། གལ་ཏེ་རང་གི་སྤྱོད་པ་ངན་པས་ཐུགས་སུན་ཕྱུང་ན་སྐྱབས་ཡུལ་ཐམས་ཅད་སྤང་
བར་འགྲོ་བས་ཅི་མཛད་ལེགས་ མཐོང་གི་མོས་གུས་དང༌ སྙིང་རུས་ཀྱིས་བླ་མ་མཉེས་པའི་
ཐབས་ལ་བརྩོན་པར་བྱའོ། ། སྤྱིར་སྐྱིད་སྡུག་ལེགས་ཉེས་ཅི་བྱུང་ཡང་བློ་བླ་མ་དཀོན་མཆོག་
ཁོ་ན་ལ་གཏད། ཕན་པ་དང་བདེ་བའི་དངོས་པོ་ཅི་ཡོད་པ་དཀོན་མཆོག་གི་ཐུགས་རྗེར་
ཤེས་པར་བྱ། ནད་དང་སྡུག་བསྔལ་ལ་སོགས་པའི་རྐྱེན་ངན་ཅི་བྱུང་ཡང་དཀོན་མཆོག་
གསུམ་ལ་བློ་གཏོད་ཅིང་གསོལ་བ་འདེབས་པ་མ་གཏོགས་ཐབས་གཞན་མི་ཚོལ། དུས་
རྟག་ཏུ་ཅི་འབྱོར་གྱི་མཆོད་པ་ལ་བརྩོན་ཞིང༌། ཐ་ནའང༌ ཅི་ཟ་ཅི་འཐུང་གི་ཕུད་ཀྱིས་
མཆོད་ཅིང་ཡོན་ཏན་དྲན་པའི་སྒོ་ནས་ཉིན་མཚན་དུས་དྲུག་ལ་སོགས་པར་སྐྱབས་འགྲོ་བྱ་
ཞིང༌། གཞན་ལའང་སྐུལ་མ་གདབ། བླ་ མའི་ ཡོན་ཏན་བརྗོད་ཅིང་མཛད་སྤྱོད་ལ་་་
བསླབ། དཀོན་མཆོག་གི་ཡོན་ཏན་བརྗོད་ཅིང་རྗེས་སུ་བསླབ་པར་བྱའོ། ། དེས་ཐར་པའི་
ལམ་དུ་ཞུགས་ཤིང་ནང་པ་སངས་རྒྱས་པ་ཞིག་ཡིན་ཕྱིན་ཆད་སྐྱབས་འགྲོ་དང་སྐྱབས་འགྲོའི་
བསླབ་བྱ་སྲོག་ལ་བབས་ཀྱང་མི་འདོར་བར་ཉམས་སུ་བླང་དགོས། །
དེ་ལྟར་སྐྱབས་སུ་སོང་བའི་ཕན་ཡོན་ནི། དཀོན་མཆོག་གསུམ་ལ་སྐྱབས་སུ་འགྲོ་བ་
འདི་ནི་ཆོས་ཐམས་ཅད་ཀྱི་གཞི་རྟེན་ཡིན་ཏེ། གང་གིས་སྐྱབས་སུ་སོང་བ་ཙམ་གྱིས་ཐར་
པའི་ས་བོན་འདེབས་པ་དང༌། མི་དགེ་བའི་ཚོགས་ལས་རིང་དུ་བྱེད་པ་དང༌། དགེ་བ་
གོང་དུ་འཕེལ་བ་དང་། སྡོམ་པ་ཀུན་གྱི་རྟེན་གཞིར་འགྱུར་ཞིང་། ཡོན་ཏན་ཐམས་ཅད་
ཀྱི་འབྱུང་གནས་སུ་འགྱུར་བ་དང༌། གནས་སྐབས་སུ་ཡང་དཀར་ཕྱོགས་ཀྱི་ལྷ་རྣམས་ཀྱིས་
བསྲུང་ཞིང་སྨོན་པ་ཡིད་བཞིན་དུ་འགྲུབ་པ་དང་། རྟག་ཏུ་དཀོན་མཆོག་གསུམ་གྱི་སྣང་བ་
དང་མི་འབྲལ་ཞིང་ཚེ་རབས་དྲན་པ་དང༌། འདི་ཕྱིར་བདེ་ཞིང་མཐར་ཐུག་སངས་རྒྱས་ཀྱི་
གོ་ འཕང་ ཐོབ་ པ་ ལ་ སོགས་ ཕན་ ཡོན་ དཔག་ ཏུ་ མེད་ དེ། ཕར་ ཕྱིན་ བསྡུས་ པ་ ལས།
སྐྱབས་སོང་བསོད་ནམས་གཟུགས་མཆིས་ན། །ཁམས་གསུམ་འདི་ཡང་སྣོད་དུ་ཆུང༌། །རྒྱ་
མཚོ་ཆེན་པོ་ཆུ་ཡི་གཏེར། ། ཕུལ་གྱིས་གཞལ་བར་ག་ལ་ནུས། ། ཞེས་གསུངས་པ་ལྟར་ཕན་
ཡོན་ཚད་མེད་པ་དང་ལྡན་པས་ཆོས་ཐམས་ཅད་ཀྱི་རྟེན་གཞི་སྐྱབས་སུ་འགྲོ་བའི་གནས་འདི་
ལ་ནན་ཏན་དུ་བྱ་དགོས་སོ། །
གཉིས་པ་ཐེག་ཆེན་གྱི་རྩ་བ་བྱང་ཆུབ་མཆོག་ ཏུ་ སེམས་ བསྐྱེད་པའི་ཁྲིད་ལ་ གསུམ།
64



རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་འབྲུ་འགྲེལ་རྣམ་མཁྱེན་ཐར་གླིང་བགྲོད་པའི་ཐེམ་སྐས།
ཚད་མེད་བཞིས་བློ་སྦྱོང་བ། བྱང་ཆུབ་མཆོག་ཏུ་སེམས་བསྐྱེད་པ། སྨོན་འཇུག་གི་
བསླབ་བྱ་བཟུང་པའོ། ། །
དང་པོ་ཚད་མེད་བཞིས་བློ་སྦྱོང་བ་ལ། དང་པོ་བཏང་སྙོམས་ཞེས་བྱ་བ་ནི། དགྲ་
ལ་ཞེ་སྡང་བཏང༌། གཉེན་ལ་དགའ་གདུང་བཏང་། སེམས་ཅན་ཐམས་ཅད་ལ་ཉེ་རིང་
དང་ཆགས་སྡང་མེད་པར་སྙོམས་པ་ལ་བཏང་སྙོམས་ཞེས་བྱ། ད་ལྟའི་གནས་སྐབས་ན་ཕ་
མ་དང་གཉེན་འདུན་སོགས་རང་ཕྱོགས་ལ་ཤིན་ཏུ་ཆགས། དགྲ་དང་དེའི་ཕྱོགས་ལ་སྡང་
ཞེན་མི་བཟོད་པར་བྱེད་པ་འདི་ཡང་མ་བརྟགས་པའི་སྐྱོན་དུ་འདུག འདི་ལྟར་ཚེ་རབས་
སྔ་མར་དགྲས་ཀྱང་གཉེན་བྱས། གཉེན་གྱིས་ཀྱང་དགྲ་བྱས་ པ་ལ་ཐེ་ཚོམ་མེད། ད་
ལྟའང་དགྲ་ལ་དགྲར་བཟུང་ཡང་དེས་རང་ལ་གནོད་ཐུབ་པའི་ངེས་པའང་མེད། རང་
གིས་བསྟན་ཤེས་ན་གཉེན་བཞིན་ཕན་ཐོགས་པའང་སྲིད་ལ། གཉེན་ཡིན་ཀྱང་བུ་ཚས་ཕ།
མ་བསླུ་བ་བཞིན། འགལ་ཟླ་དང་བསྡོངས་ནས་དེའི་ཕྱོགས་བཟུང༌། ནོར་འ ཕྲོག་རྩོད་
པ་འགྱེད་པ་སོགས་མཐོང་ཆོས་སུ་གྱུར་པ་དང༌། གལ་ཏེ་གཅིག་ལ་མཛའ་བ་ལྟར་སྣང་
ཡང་། དེ་ལ་མི་འདོད་པ་བྱུང་ཚེ་རང་ལའང་སྡུག་བསྔལ་བསྐྱེད་ཅིང་གནས་སྐབས་ཀྱི་བདེ་
བ་འཇོམས་པ་དང༌། མཐར་ཐུག་དགེ་བའི་གེགས་རླབས་པོ་ཆེ་བྱས་ཏེ་ངན་སོང་དུ་བསྐྱུར་
བའང་ཡོད་ན་དེ་ལས་དགྲར་གྱུར་པ་ཅི་ཞིག་ཡོད། མ་འོངས་པའི་ཆ་ལ་ཡང་དགྲ་གཉེན་དུ་
འགྱུར་བ་དང་། གཉེན་དགྲ་རུ་འགྱུར་བ་ སོགས་ངེས་པ་མེད། དེས་ན་སེམས་ ཅན་
ཐམས་ཅད་ལ་ཉེ་རིང་ཆགས་སྡང་དང་བྲལ་ཏེ་ཐམས་ཅད་ཕན་འདོགས་པའི་ཡུལ་དུ་མཉམ་
ཞིང་སྙོམས་པར་བལྟའོ་སྙམ་དུ་དྲང་སྲོང་གིས་མགྲོན་འགྱེད་པ་ལྟར་ནམ་མཁས་གར་ཁྱབ་ཀྱི་
སེམས་ཅན་ཐམས་ཅད་ལ་ཁྱད་པར་མེད་པ་བྱུང་གི་བར་བློ་སྦྱོང་ངོ༌། ། དེ་ནས་བྱམས་པ་
བསྒོམ་པ་ནི་སེམས་ཅན་ཐམས་ལ་དམིགས་ནས། བུ་ཚ་ཆུང་ངུར་ཕ་མས་བརྩེ་ཞིང་ལོག་
སྒྲུབ་བཟོད་པ་ལྟར། སེམས་ཅན་དེ་དག་བདེ་བ་དང་ལེགས་པའི་དཔལ་དང་ལྡན་ན་ཅི་མ་
རུང་། ཐབས་ཇི་ལྟ་བུས་ཕན་གདགས་པར་སྙམ་དུ་བསམ་ལ། ལུས་ངག་གི་སྤྱོད་ལམ་
རྣམས་ཀྱང་འཇམ་ཞིང་སྙན་པར་སྨྲ་བ་ལ་སོགས་པས་སེམས་ཅན་རྣམས་བདེ་ཐབས་སྐྱིད་
ཐབས་ཁོ་ན་ལ་བརྩོན་པ་བྱ་མས་བྱིའུ་གསོ་བ་ལྟར་བྱམས་པ་བསྒོམ་ཞིང་རྩལ་སྦྱང་ངོ༌། །དེ་
ནས་སྙིང་རྗེ་སྒོམ་པ་ནི། གང་ཞིག་ནག་ཅན་བཙོན་དོང་དུ་བཅུག་པ་དེ་ཉིད་མཐར་གསོད་



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
དུ་ཉེ་བའམ། ཤན་པའི་མདུན་སར་དུད་འགྲོ་འཆི་ཁ་མ་ལྟ་བུའི་སེམས་ཅན་སྡུག་བསྔལ་
དྲག་པོས་མནར་བ་ཞིག་བློ་ཡུལ་དུ་བསམས་ལ། དེ་ལ་བརྩེ་བའི་ཡུལ་མ་དང་བུའི་འདུ་ཤེས་
བསྐྱེད་དེ་སྡུག་བསྔལ་འདི་ལས་ད་ལྟ་ཉིད་དུ་མྱུར་བ་ཉིད་དུ་ཐར་ན་ཅི་མ་རུང་སྙམ་པའི་སྙིང་
རྗེ་ཤས་མི་བཟོད་པ་མཆི་མ་ཐོན་པ་ སྒོམ་ ཞིང༌། དེ་ནས་རིམ་པར་ངན་སོང་གསུམ་ལ་
སོགས་པ་དང་། དེར་སྐྱེ་བའི་རྒྱུ་མི་དགེ་བའི་ལས་ལ་སྤྱོད་པ་ཐམས་ཅད་ལ་བསྒོམ། དེ་
རྣམས་ལ་སྙིང་རྗེ་སྐྱེས་ནས་མཐར་ནམ་མཁས་གར་ཁྱབ་སེམས་ཅན་གྱིས་ཁྱབ། སེམས་
ཅན་གྱིས་གར་ཁྱབ་ལས་ངན་དང་སྡུག་བསྔལ་གྱིས་ཁྱབ་པས། ལས་ངན་དང་སྡུག་བསྔལ་
ཁོ་ན་ལ་སྤྱོད་པའི་སེམས་ཅན་འདི་རྣམས་སྙིང་རེ་རྗེ། འདི་ཐམས་ཅད་རིགས་དྲུག་སོ་སོའི་
ལས་སྣང་སྡུག་བསྔལ་བག་ཆགས་ཐམས་ཅད་དང་བྲལ་ནས། གཏན་གྱི་བདེ་བ་རྫོགས་
པའི་སངས་རྒྱས་ཀྱི་གོ་འ ཕང་ཐོབ་ན་ཅི་མ་རུང་སྙམ་དུ་སྙིང་ཐག་པ་ནས་བསྒོམ་ཞིང་མཐར་
མི་དམིགས་པའི་ངང་དུ་མཉམ་པར་འཇོག་གོ། །དེ་ནས་དགའ་བ་ནི། མཐོ་རིས་ཀྱི་ཡུལ་
ན་སུ་ཞིག་བདེ་ཞིང་སྐྱིད་པ། ཚེ་རིང་བ་འཁོར་མང་བ། ལོངས་སྤྱོད་དང་ལྡན་པ་ཞིག་
དམིགས་ཡུལ་དུ་བསམ་ནས། དེ་ལ་འགྲན་སེམས་དང་ཕྲག་དོག་མེད་པར། ད་དུང་
འདི་བས་ཀྱང་མངོན་མཐོའི་དཔལ་གྱིས་འབྱོར་ཞིང་འཚེ་བ་མེད་པ། ཤེས་རབ་ཆེ་བ་ལ་
སོགས་པའི་ཕུན་སུམ་ཚོགས་པར་ཤོག་ཅིག སེམས་ཅན་གཞན་རྣམས་ཀྱང་འདི་ལྟ་བུའི་གོ་
འཕང་ལ་གནས་ན་ང་རེ་དགའ་སྙམ་པ་དང༌། ཁྱད་པར་དུ་རང་ལ་གནོད་བྱེད་ཀྱི་དགྲ་
དང་སེམས་ལ་ཕྲག་དོག་གི་གནས་སུ་ གྱུར་ པ་ཐམས་ཅད་ལ། གཞན་འབྱོར་ཕུན་སུམ་
ཚོགས་པ་ལ་མི་བཟོད་པའི་བློ་ངན་གྱི་རྩ་བ་དྲུང་ནས་ཕྱུངས་ཏེ། བདེ་བ་དང་ལྡན་པའི་ཆ་
ཐམས་ཅད་ལ་དགའ་བ་ཁྱད་པར་ཅན་རྔ་མོང་གིས་དྲེའུ་སྟོར་ནས་རྙེད་པ་ལྟར་དགའ་བ་
བསྒོམ་ཞིང་མཐར་དམིགས་པ་མེད་པའི་ངང་ལ་བཞག་གོ། ། དེ་ལྟར་ཚད་མེད་པ་བཞི་པོ་
ཡང་ཚུར་བསྡུས་ན་བསམ་པ་བཟང་པོ་ཞིག་ལ་འདུ་བ་ཡིན་པས་དུས་རྟག་ཏུ་བསམ་པ་བཟང་
པོ་ཁོ་ན་ལ་བསླབ་དགོས་ཏེ། ཇི་སྐད་དུ། བསམ་པ་བཟང་ན་ས་དང་ལམ་ཡང་་་་་
བཟང༌། །བསམ་པ་ངན་ན་ས་དང་ལམ་ཡང་ངན། །ཐམས་ཅད་བསམ་པ་དག་ལ་རག་ལས་
པས། ། རྟག་ཏུ་བསམ་པ་བཟང་ལ་འབད་པར་བྱ། ། ཞེས་གསུངས་སོ། །
གཉིས་པ་སེམས་བསྐྱེད་པ་དངོས་ལ། བློ་སྟོབས་ཀྱི་སྒོ་ནས་དབྱེ་ན་གསུམ་ཡོད་དེ།
66



རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་འབྲུ་འགྲེལ་རྣམ་མཁྱེན་ཐར་གླིང་བགྲོད་པའི་ཐེམ་སྐས། །
སྔོན་ལ་རང་ཉིད་སངས་རྒྱས་ཀྱི་གོ་འཕང་ཐོབ་པར་བྱས་ནས་རྗེས་སུ་སེམས་ཅན་ཐམས་ཅད་
སངས་རྒྱས་ཀྱི་ས་ལ་འགོད་པར་འདོད་པ་རྒྱལ་པོ་ལྟ་བུའི་སེམས་བསྐྱེད། རང་དང་སེམས་
ཅན་ཐམས་ཅད་ལྷན་ཅིག་ཏུ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་འདོད་ན་མཉན་
པ་ལྟ་བུའམ་ཡེ་ཤེས་དམ་པའི་སེམས་བསྐྱེད། སྔོན་ལ་སེམས་ཅན་ཐམས་ཅད་སངས་རྒྱས་
ཀྱི་གོ་འཕང་ལ་བཀོད་དེ་ཕྱི་ནས་རང་ཉིད་འཚང་རྒྱ་བར་འདོད་པ་རྫི་བོ་ལྟ་བུའམ་དཔེ་མེད་
པའི་སེམས་བསྐྱེད་དང་གསུམ། ས་མཚམས་ཀྱིས་དབྱེ་ན། ཚོགས་སྦྱོར་གྱི་ལམ་ན་མོས་
པས་སྤྱོད་པའི་སེམས་བསྐྱེད། ས་དང་པོ་ནས་བདུན་པའི་བར་ལ་ལྷག་བསམ་རྣམ་དག་གི་
སེམས་བསྐྱེད། དག་པ་ས་གསུམ་ན་རྣམ་པར་སྨིན་པའི་སེམས་བསྐྱེད། སངས་རྒྱས་ཀྱི་
ས་ན་སྒྲིབ་པ་སྤངས་པའི་སེམས་བསྐྱེད་དང་བཞི། སེམས་བསྐྱེད་རང་གི་ངོ་བོས་དབྱེ་ན།
ཀུན་རྫོབ་སེམས་བསྐྱེད་དང་དོན་དམ་སེམས་བསྐྱེད་གཉིས་ཡོད། ཀུན་རྫོབ་སེམས་བསྐྱེད་
ལ་ཡང་ནང་གསེས་ཀྱི་དབྱེ་བ་གཉིས་ཏེ། སྨོན་པ་སེམས་བསྐྱེད་དང༌། འཇུག་པ་སེམས་
བསྐྱེད་གཉིས། དེ་ཡང་སྤྱོད་འཇུག་ལས། འགྲོ་བར་འདོད་དང་འགྲོ་བ་ཡི། །བྱེ་བྲག་ཇི་
ལྟར་ཤེས་པ་ལྟར། ། དེ་བཞིན་མཁས་པས་འདི་གཉིས་ཀྱི། །བྱེ་བྲག་རིམ་བཞིན་ཤེས་པར་
བྱ། །ཞེས་གསུངས་པ་ལྟར། དང་པོ་ངས་སེམས་ཅན་ཐམས་ཅད་རྫོགས་པའི་སངས་རྒྱས་
ཀྱི་གོ་འཕང་ཐོབ་པ་ཞིག་བྱ་སྙམ་པ་ནི། འགྲོ་བར་འདོད་པ་ལྟ་བུ་སྨོན་པ་སེམས་བསྐྱེད།
སེམས་ ཅན་ ཐམས་ ཅད་ རྫོགས་ པའི་ སངས་ རྒྱས་ ཀྱི་ གོ་ འཕང་ ཐོབ་ པར་ བྱ་བའི་ཆེད་དུ།
སྦྱིན་པ་གཏོང་བ་སོགས་ལམ་ཕ་རོལ་ཏུ་ ཕྱིན་པ་དྲུག་ལ་དངོས་སུ་སློབ་པ་ནི། འགྲོ་བ་
དངོས་ལྟ་བུ་འཇུག་པ་བྱང་ཆུབ་ཀྱི་སེམས་ཡིན། དོན་དམ་སེམས་བསྐྱེད་མཚན་ཉིད་པ་
བསྒོམ་སྟོབས་ཀྱིས་ཐོབ་དགོས་པས་ཆོག་ལ་མི་ལྟོས། འདིར་ལས་དང་པོ་པས་ཀུན་རྫོབ་
སེམས་བསྐྱེད་ཆོ་ག་ལ་ལྟོས་པ་ཡིན་པས་བླ་མ་ལས་ལེན་ཚུལ་སེམས་བསྐྱེད་འབོག་ཆོ་ག་ལྟར་
བྱ། དེ་ལྟར་ཐོབ་པའི་སེམས་བསྐྱེད་དེ་མི་ཉམས་ཤིང་བརྟན་པ་གོང་དུ་འཕེལ་བའི་ཕྱིར་
ཡང་དང་ཡང་དུ་བླང་དགོས། དེ་ཡང་མདུན་གྱི་ནམ་མཁར་སངས་རྒྱས་དང་བྱང་ཆུབ་
སེམས་ དཔའི་ ཚོགས་ སེམས་བསྐྱེད་ཀྱི་དཔང་པོར་ དམིགས་ལ། འདི་ལྟར་ནམ་མཁའི་
མཐས་ཁྱབ་པའི་སེམས་ཅན་འདི་ཐམས་ཅད་ཕ་མར་མ་གྱུར་པ་ནི་གཅིག་ཀྱང་མེད། ཕ་
མར་གྱུར་པའི་ཚེ་ད་ལྟའི་ཕ་མ་བཞིན་ཤིན་ཏུ་བྱམས་པའི་སྒོ་ནས་བསྐྱེད་བསྲིང་པའི་དྲིན་ཅན་
67



། །སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
ཤ་སྟག་ཡིན་པར་ངེས། དེ་ལྟ་བུའི་ ཕ་མ་དྲིན་ཅན་ཐམས་ཅད་འཁོར་བ་སྡུག་བསྔལ་གྱི་
གནས་འདིར་བཞག་ནས་ རང་ཉིད་གཅིག་བུ་ཐར་བ་ལ་དགོས་ པ་ ཅི་ཡོད། དེའི་ཕྱིར་
བདག་གིས་སེམས་ཅན་ཐམས་ཅད་ཀྱི་དོན་དུ་བྱང་ཆུབ་མཆོག་ཏུ་སེམས་བསྐྱེད་ནས་སྔོན་གྱི་
རྒྱལ་ སྲས་ བྱང༌ ཆུབ་ སེམས་ དཔའ་ རྣམས་ ཀྱི་ མཛད་ སྤྱོད་ རླབས་ པོ་ ཆེ་ ལ་ བསླབ་ ཅིང་།
འཁོར་བ་ན་སེམས་ཅན་གཅིག་ཀྱང་མི་གནས་པ་དེ་ཙམ་དུ་བརྩོན་འགྲུས་བཙམ་མོ་སྙམ་པས།
ཧོ་ཞེས་པ་ངོ་མཚར་བའི་དོན་ཏེ། དེ་ཡང་འདི་ལྟར་སེམས་ཅན་ཐམས་ཅད་རང་རང་གི་
ལས་མི་འདྲ་བ་དུ་མ་བསགས་པའི་ལས་དང་བག་ཆགས་ཀྱི་དབང་གིས། འཁོར་བའི་
གནས་རིས་དང་དངོས་པོ་སྣ་ཚོགས། བདེ་སྡུག་སྣ་ཚོགས་ཀྱི་ཚུལ་དུ་སྣང་བ་རྣམས་དོན་ལ་
མེད་བཞིན་དུ་སྣང་བ་མ་འགགས་པའི་ཆུ་ཟླའི་གཟུགས་བརྙན་སྣང་ཡང་བདེན་པར་མ་གྲུབ་
པ་ལྟར་རྫུན་གྱིས་རིས་སུ་བྲིས་པ་ཀུན་རྫོབ་ཀྱི་ཆོས་བསླུ་བའི་རང་བཞིན་ཅན་ལ་ཞེན་ཅིང་
ཆགས་པས། འཁོར་བ་ནས་འཁོར་བར་སྐྱེ་ཞིང་རྒྱུན་འབྲེལ་ཏེ་ལུ་གུ་རྒྱུད་ལྟར་བར་མ་ཆད་
པར་སྡུག་བསྔལ་ཁོ་ནའི་ངང་དུ་འཁྱམས་པའི་འགྲོ་བ་འདི་དག་ཐམས་ཅད་ལས་སྣང་སྣ་
ཚོགས་ཀྱི་ སྡུག་བསྔལ་བག་ཆགས་དང་བཅས་པ་བྲལ་ནས། རང་གི་རིག་ པ་ བདེ་བར་
གཤེགས་པའི་སྙིང་པོ་འོད་གསལ་བའི་ཡེ་ཤེས་སྤྲོས་པ་ཐམས་ཅད་དང་བྲལ་བའི་དབྱིངས་སུ་
དབུགས་འབྱིན་གྱི་ངལ་གསོ་ཐོབ་པར་བྱ་བའི་ཕྱིར་དུ། ཚད་མེད་པ་བཞི་ཡི་དོན་རྣམས་
དྲན་པར་བྱས་ལ་དེའི་ངང་ནས་སེམས་ཐམས་ ཅད་འབྲས་བུ་སངས་རྒྱས་ཀྱི་ས་ལ་འགོད་
འདོད་ཀྱིས་སྨོན་པ་དང་། དེའི་རྒྱུ་ ཕ་རོལ་ཏུ་ཕྱིན་པ་རྣམས་ལ་བསླབ་པར་བྱ་བ་འཇུག་
པའི་སེམས་གཉིས་བསྐྱེད་དོ། ། ཞེས་ཅི་མང་དུ་བརྗོད་མཐར། ཚོགས་ཞིང་གི་ལྷ་ཚོགས་
རྣམས་ལ་མོས་གུས་དུང་དུང་བ་ཞིག་བྱས་པས། ལྷ་ཚོགས་ཐམས་ཅད་མཐའ་ནས་རིམ་
བཞིན་འོད་དུ་ཡལ་ཏེ་དབུས་ཀྱི་བླ་མ་སྐྱབས་གསུམ་ཀུན་འདུས་ལ་ཐིམ། བླ་མ་ཡང་འོད་དུ་
ཞུ་ནས་རང་ལ་ཐིམ་པའི་རྐྱེན་གྱིས་སྐྱབས་ཡུལ་ལྷ་ཚོགས་དེ་དག་གི་ཐུགས་རྒྱུད་ན་བཞུགས་
པའི་དོན་དམ་པའི་བྱང་ཆུབ་ཀྱི་སེམས་རང་རྒྱུད་ལ་ལྷང་གིས་སྐྱེས་པར་བསམ་ལ། བསྔོ་བ་
དང་སྨོན་ལམ་སོགས་བྱ། དེ་ལྟ་བུའི་བྱང་ཆུབ་ཀྱི་སེམས་བསྐྱེད་པ་འདི་ནི། ཆོས་ཐམས་
ཅད་ཀྱི་སྙིང་པོ་དྲིལ་བ་ཡིན་པས། ཡོད་ན་དེས་ཆོག་མེད་ན་ཐབས་ཆག་ཡིན་པས། དུས་
དང་རྣམ་པ་ཐམས་ཅད་དུ་རང་རྒྱུད་ལ་བྱང་ཆུབ་ཀྱི་སེམས་སྐྱེ་བའི་ཐབས་ལ་སྒོ་དུ་མ་ནས་
– 68
–



རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་འབྲུ་འགྲེལ་རྣམ་མཁྱེན་ཐར་གླིང་བགྲོད་པའི་ཐེམ་སྐས།
འབད་པར་བྱའོ། ། །
གསུམ་པ། བསླབ་བྱ་ལ་སྨོན་འཇུག་གཉིས་ལས། དང་པོ་སྨོན་པའི་བསླབ་བྱ།
བདག་གཞན་མཉམ་པ། བརྗེ་བ། བདག་པས་གཞན་གཅེས་པར་བསྒོམ་པ་དང་གསུམ།
དང་པོ་ནི་འདི་ལྟར་བདག་དང་སེམས་ཅན་ཐམས་ཅད་བདེ་བ་འདོད། སྡུག་བསྔལ་
མི་འདོད་པ་བློ་གཅིག་ཏུ་མཐུན་ཀྱང་སེམས་ཅན་རྣམས་ནི་དགེ་སྡིག་བླང་དོར་གྱི་གནས་ལ་
རྨོངས་པས་རྟག་ཏུ་སྡུག་བསྔལ་རྒྱུ་འབྲས་ལ་སྤྱོད་པ་འདི་སྙིང་རེ་རྗེ། བདག་དམ་པའི་ཆོས་
ཀྱི་སྒོར་ཞུགས་པས་ཁེ་ཉེན་གྱི་ཁྱད་པར་ཤེས་པ་ཡིན་པས། མ་རྒན་སེམས་ཅན་ཐམས་ཅད་
རང་དང་ཁྱད་པར་མེད་པར་བརྩེ་བས་སྐྱོང་། ལོག་སྒྲུབ་དང་ཕྱོགས་རིས་བཟོད་པར་བྱས་
ཏེ། བདག་གཞན་མཉམ་པ་ཉིད་དུ་བལྟ་བར་བྱའོ་སྙམ་དུ་ཡང་ཡང་བསྒོམ་མོ། ། །
གཉིས་པ་བདག་གཞན་བརྗེ་བ་ནི། སྡུག་བསྔལ་གྱིརེས་ གདུང་ བའི་ སེམས་ ཅན་
མཐོང་ཆོས་སུ་གྱུར་པའམ་མིན་ན་སྡུག་བསྔལ་གྱིས་གདུངས་པའི་སེམས་ཅན་ཞིག་མདུན་དུ་
བསམ་ནས། རང་གི་དབུགས་ཕྱིར་རྒྱུ་བའི་ཚེ་བདག་གི་བདེ་བ་དང་ལེགས་པ། ལུས་
དང་ལོངས་སྤྱོད་དགེ་བའི་རྩ་བ་དང་བཅས་པ་གོས་ཕུད་དེ་ གཡོགས་པ་ལྟར་ཁོང་ལ་བྱིན།
ཁོང་གི་སྡུག་བསྔལ་ཅི་ཡོད་ཐམས་ཅད་རང་ཉིད་ཀྱིས་དང་དུ་བླང་བར་བསམ་པ་དང་ལྷན་
ཅིག་དབུགས་ནང་དུ་རྔུབ་པས། དེ་ཉིད་བདེ་བ་དང་ལྡན་ཞིང་སྡུག་བསྔལ་དང་བྲལ་བར་
བསམ་ཞིང་གཏོང་ལེན་སེམས་ཅན་གཅིག་ནས་ཐམས་ཅད་ཀྱི་བར་ལ་རིམ་པར་བསྒོམ་མོ། །
གསུམ་པ་བདག་པས་གཞན་གཅེས་པར་བསྒོམ་པ་ནི། བདག་འཁོར་བར་གནས་རུང་
དམྱལ་བར་སྐྱེས་རུང་། ན་རུང༌། ཚ་རུང༌། ཉམས་ཉེས་ཅི་བྱུང་ཡང་བཟོད་པར་བྱ་ཡི།
སེམས་ཅན་གཞན་གྱི་སྡུག་བསྔལ་བདག་ལ་སྨིན་པར་ཤོག་ཅིག བདག་གི་བདེ་བ་དང༌
དགེ་བའི་འབྲས་བུ་ཁོང་ལ་རྫོགས་པར་ཤོག་ཅིག་སྙམ་དུ་ཞེ་ཐག་པ་ནས་བསམ་ཞིང་དངོས་སུ་
ཡང་དེ་ལྟར་ཉམས་སུ་བླང་ངོ༌། །
གཉིས་པ། འཇུག་པའི་བསླབ་བྱ་ ཕ་རོལ་ཏུ་ཕྱིན་པ་དྲུག་ནི་སྦྱིན་པ་ཚུལ་ཁྲིམས་
བཟོད་པ་བརྩོན་འགྲུས་བསམ་གཏན་ཏེ། ཐབས་སྤྱོད་པའི་ཕྱོགས་ཀྱི་ཕ་རོལ་ཏུ་ཕྱིན་པ་ལྔ།
ཤེས་རབ་ཡེ་ཤེས་ཀྱི་ཚོགས་ཏེ་དྲུག་ཡིན། །
དང་པོ་སྦྱིན་པའི་ཕ་རོལ་ཏུ་ཕྱིན་པ་ལ། ཟང་ཟིང་གི་སྦྱིན་པ། ཆོས་ཀྱི་སྦྱིན་པ།
69



༄༅། །སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
མི་འཇིགས་པ་སྐྱབས་ཀྱི་སྦྱིན་ པ་ དང༌ གསུམ། ཟང་ཟིང་གི་སྦྱིན་ པ་ལ་གཏོང་བ་དང༌།
གཏོང་བ་ཆེན་པོ། ཤིན་ཏུ་གཏོང་བ་དང་གསུམ། གཏོང་བ་ནི་སེམས་ཅན་ཐམས་ཅད་
ཀྱི་དོན་དུ་ནོར་རྫས་ལ་ཆགས་ཞེན་མེད་པར་ཡར་མཆོད་མར་སྦྱིན་སོགས་དགེ་བའི་ཕྱོགས་སུ་
གཏོང་བ་དེ་ཡིན། རྗེ་མི་ལའི་ཞལ་ནས། ལྟོ་ ཁ་ ནས་བྲུས་ལ་སྦྱིན་པ་ ཐོངས། ། ཞེས་
གསུངས་སོ། ། གཏོང་བ་ཆེན་པོ་ནི་རྟ་དང་གླང་པོ་བུ་དང་བུ་མོ་ལ་སོགས་རང་ལ་ལྷག་པར་
རྩིས་ཆེ་བ་དང༌། དཀོན་པའི་རིགས་གཞན་ལ་སྦྱིན་པ་དེ་ཡིན། ཤིན་ཏུ་གཏོང་བ་ནི།
རང་གི་ལུས་དང་སྲོག་དང་ཡན་ལག་ལ་སོགས་སྦྱིན་པར་གཏོང་བ་སྟེ། དཔེར་ན་རྒྱལ་བུ་
སྙིང་སྟོབས་ཆེན་པོས་སྟག་མོར་ལུས་སྦྱིན་བཏང་བ་ལྟ་བུ་ཡིན། གཉིས་པ། ཆོས་ཀྱི་སྦྱིན་
པ་ནི། གཞན་ལ་དབང་བསྐུར། ཆོས་བཤད། ལུང་འབོགས་པ་སོགས་གཞན་རྒྱུད་
དགེ་བ་ལ་སྦྱོར་བའི་ཐབས་བྱེད་པ་དེ་ཡིན། གསུམ་པ་མི་འཇིགས་པ་སྐྱབས་ཀྱི་སྦྱིན་པ་ནི།
སེམས་ཅན་སྐྱབས་མེད་པ་ལ་སྐྱབས། མགོན་མེད་པ་ལ་མགོན། དཔུང་གཉེན་མེད་པ་
ལ་དཔུང་གཉེན་བྱེད་པ་ཐམས་ཅད་དང༌། ཁྱད་པར་སེམས་ཅན་གྱི་སྲོག་བསྐྱབ་པ་ཕན་
ཡོན་ཆེ་བར་གསུངས་སོ། ། །
གཉིས་པ་ཚུལ་ཁྲིམས་ཀྱི་ཕ་རོལ་ ཏུ་ ཕྱིན་པ་ལ། ཉེས་སྤྱོད་ སྡོམ་པའི་ཚུལ་ཁྲིམས།
དགེ་ བ་ ཆོས་ སྡུད་ཀྱི་ ཚུལ་ ཁྲིམས། སེམས་ ཅན་ དོན་ བྱེད་ ཀྱི་ ཚུལ་ ཁྲིམས་ དང༌ གསུམ།
དང་པོ་ཉེས་སྤྱོད་སྡོམ་པའི་ཚུལ་ཁྲིམས་ནི། ལུས་ངག་ཡིད་ཀྱི་སྒོ་ནས་མི་དགེ་བ་བཅུ་སོགས་
ཉེས་སྤྱོད་རྣམས་དུག་བཞིན་དུ་སྤོང་བ་དེ་ཡིན། ཇི་སྐད་དུ། སྡིག་པ་ཆུང་ངུ་ཙམ་ལ་
ཡང༌། ། མི་གནོད་སྙམ་དུ་བརྙས་མི་བྱ། ། མེ་སྟག་ཕྲ་མོ་གཅིག་གིས་ཀྱང་། ། རྩ་ཕུང་རི་ཙམ་
སྲེག་པར་བྱེད། ། ཅེས་གསུངས། དགེ་བ་ཆོས་སྡུད་ཀྱི་ཚུལ་ཁྲིམས་ནི། དགེ་བའི་རྩ་བ་ཆ་
ཕྲ་མོ་རེ་ཡན་ཆད་དུས་དང་རྣམ་པ་ཐམས་ཅད་དུ་ཅི་འགྲུབ་གང་འགྲུབ་ཏུ་བྱེད་པ་དེ་ཡིན།
སེམས་ཅན་དོན་བྱེད་ཀྱི་ཚུལ་ཁྲིམས་ནི། རང་འདོད་རྩ་བ་ནས་ཟད་པའི་དུས་སུ། བསྡུ་
བའི་དངོས་པོ་བཞི་ལ་བརྟེན་ནས་སེམས་ཅན་གྱི་དོན་དངོས་སུ་བསྒྲུབ་པ་ལ་འབད་པ་དེ་ཡིན་
གསུམ་པ་བཟོད་པའི་ཕ་རོལ་ཏུ་ཕྱིན་པ་ལ་གསུམ་སྟེ་གཞན་གྱི་ལོག་སྒྲུབ་བཟོད་པའི་
བཟོད་པ། ཆོས་ཕྱིར་དཀའ་སྤྱད་བཟོད་པའི་བཟོད་པ། ཟབ་མོའི་དོན་ལ་མི་སྐྲག་པའི་
—
7)
–



རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་འབྲུ་འགྲེལ་རྣམ་མཁྱེན་ཐར་གླིང་བགྲོད་པའི་ཐེམ་སྐས།
བཟོད་པ་དང་གསུམ། དང་པོ་གཞན་གྱི་ལོག་སྒྲུབ་བཟོད་པའི་བཟོད་པ་ནི། གཞན་
གྱིས་རང་ལ་དངོས་སུ་རྡུང་རྡེག་དང༌། འཕྲོག་བཅོམ་ཚིག་ངན་སྨྲ་བ་སོགས་དང༌། ལྐོག་
ནས་མི་སྙན་པར་བརྗོད་པ་སོགས་ལ་ཞེ་སྡང་དང་ཁོང་ཁྲོ་མི་བྱ་བར་སླར་ལ་བྱམས་པ་དང་
སྙིང་རྗེ་བསྐྱེད་ནས་དེ་དག་ལ་ཕན་འདོགས་པ་དེ་ཡིན། དེས་ན་སྤྱོད་འཇུག་ལས། ཞེ་
སྡང་ལྟ་བུའི་སྡིག་པ་མེད། །བཟོད་པ་ལྟ་བུའི་དཀའ་ཐུབ་མེད། །དེ་བས་བཟོད་ལ་ནན་ཏན་
དུ། ། སྣ་ཚོགས་ཚུལ་གྱིས་བསྒོམ་པར་བྱ། ། ཞེས་གསུངས། ཆོས་ཕྱིར་དཀའ་སྤྱད་བཟོད་
པའི་བཟོད་པ་ནི། དམ་པའི་ཆོས་སྒྲུབ་པའི་ཆེད་དུ་དཀའ་ཚེགས་ཚ་གྲང་ཐམས་ཅད་ཁྱད་
དུ་བསད་ནས་བསྒྲུབ་དགོས་ཏེ། རྒྱུད་ལས་ཀྱང་། མེ་ཚོགས་སྤུ་གྲིའི་སོ་ཡང་བརྒལ་ནས་
ནི། །ཕྱི་མཐར་ཐུག་གི་བར་དུ་དམ་ཆོས་བཅོལ། ། ཞེས་གསུངས་སོ། །བདག་ཅག་གི་སྟོན་པ་
སངས་རྒྱས་ཤཱཀྱ་ཐུབ་པས་ཆུ་བོ་ནེ་རཉྫ་ནའི་དྲང་དུ་ལོ་དྲུག་གི་བར་དུ་ལོ་རེ་ལ་ཆུ་ཐིགས་པ་རེ་
དང་ནས་འབྲུ་རེ་གསོལ་ནས་དཀའ་སྤྱད་དང་སྙིང་རུས་མཛད་པ་ཡིན། དེ་བཞིན་དུ་གྲུབ་
ཆེན་མེ་ལོང་རྡོ་རྗེས་ཀྱང་། གླ་ཁེའི་ཤུན་པ་ཁོ་ན་གསོལ་ཏེ། ལོ་དགུའི་བར་དུ་སྒྲུབ་པ་
མཛད་པས་གྲུབ་པ་ཐོབ་པ་དང༌། ཀུན་མཁྱེན་ཆོས་ཀྱི་རྒྱལ་པོ་ཀློང་ཆེན་རབ་འབྱམས་པས་
ཀྱང༌། དངུལ་ཆུ་རིལ་བུ་ཉི་ཤུ་རྩ་གཅིག་གིས་ཟླ་བ་མང་པོའི་འཚོ་བ་མཛད་པ་དང༌། ཁ་
བ་བབས་དུས་སྐྱེ་ཞིག་གི་ནང་དུ་འཛུལ་ནས་གོས་གདན་གཉིས་ཀའི་གོ་བཅད་དེ་དཀའ་སྤྱད་
པ་སོགས། སྔོན་གྱི་གྲུབ་ཐོབ་ཐམས་ཅད་དཀའ་སྤྱད་དང་སྙིང་རུས་ཀྱི་སྒོ་ནས་བསྒྲུབས་ཏེ་
གྲུབ་པ་ཐོབ་པ་ཤ་སྟག་ཡིན་གྱི། དེས་ན་འཇིག་རྟེན་ཚེ་འདིའི་ཞེན་པ་ཐམས་ཅད་རླུང་ལ་
བསྐུར་ནས་དཀའ་ཚེགས་དང་ཚ་གྲང་ཐམས་ཅད་ཁྱད་དུ་བསད་དེ་ཆོས་སྒྲུབ་པ་ཞིག་ཅིས་
ཀྱང་དགོས་པ་ཡིན་ནོ། ། ཟབ་མོའི་དོན་ལ་མི་སྐྲག་པའི་བཟོད་པ་ནི། ཟབ་མོ་སྟོང་པ་ཉིད་
ཀྱི་གནས་ལུགས་དང༌། ཁྱད་པར་རང་བཞིན་རྫོགས་པ་ཆེན་པོའི་གནས་ལུགས་བྱ་རྩོལ་
དང་བྲལ་བའི་གནད། དགེ་སྡིག་རྒྱུ་འབྲས་ལས་འདས་པའི་རྡོ་རྗེའི་གད་མོ་བཅུ་གཉིས་
དང༌། ངོ་མཚར་བའི་ཚིག་ཆེན་བརྒྱད་ལ་སོགས་པ་ཐོས་པ་ན། དེ་དག་ལ་ལོག་ལྟ་མི་སྐྱེ་
ཞིང་དེ་དག་གི་དགོངས་པ་ཕྱིན་ཅི་མ་ལོག་པའི་ཐབས་ལ་འབད་པར་བྱ་བ་ཡིན་ནོ། །
བཞི་ པ་ བརྩོན་ འགྲུས་ ཀྱི་ ཕ་ རོལ་ ཏུ་ ཕྱིན་ པ་ ལའང་། གོ་ ཆའི་ བརྩོན་ འགྲུས་ནི།
སྔོན་གྱི་དམ་པ་གོང་མ་རྣམས་དང༌། སངས་རྒྱས་དང་བྱང་ཆུབ་སེམས་དཔའ་རྣམས་ཀྱི་
71



༄༅། །སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས། །
རྣམ་ཐར་དང་མཛད་སྤྱོད། ཆོས་ཕྱིར་དཀའ་བ་སྤྱད་པའི་ལོ་རྒྱུས་སོགས་ཇི་དང་ཇི་ལྟ་བ་
ཞིག་ ཐོས་ཀྱང་ཁོང་རྣམས་ སངས་ རྒྱས་དང་བྱང་སེམས་ཡིན་པས་དེ་ལྟར་མཛད་ པ་ཡིན།
རང་རེས་དེ་ལྟ་བུ་ཞིག་ག་ལ་ནུས་སྙམ་དུ་སྐྱིད་མི་ལུག་པར་ཁོང་རྣམ་པས་དེ་ལྟར་མཛད་པས་
གྲུབ་པ་ཐོབ་འདུག་ང་ཡང་དེ་དག་གི་རྗེས་འཇུག་ཡིན་པས་དེ་ལས་ལྷག་པ་ཞིག་མ་ཐོན་ཀྱང༌།
དེ་ལྟ་བུ་ཞིག་མ་འགྲུབ་པར་ཐབས་མི་འདུག་སྙམ་པས། སྙིང་ཐག་པ་ནས་ཆོས་ཤིག་མི་སྒྲུབ་
རེ་སྙམ་དུ་དམ་བཅའ་བ་དེ་ཡིན། སྦྱོར་བའི་བརྩོན་འགྲུས་ནི། ཆོས་བྱེད་བློ་དང་སྒྲུབ་བློ་
ཞིག་ཡོད་ཀྱང་། སང་བྱ་དང་གནངས་བྱའི་ངང་དུ་མི་ཚེ་འཛད་པ་དེ་ལྟར་སྐད་ཅིག་ཀྱང་
མི་བཞག་པར། སྡར་མའི་པང་དུ་སྦྲུལ་ཞུགས་པའམ། སྒེག་མོའི་མགོ་ལ་མེ་ཤོར་བ་ལྟར།
འཇིག་རྟེན་ཚེ་འདིའི་བྱ་བ་ཐམས་ཅད་ཅོག་གིས་བཞག ལིང་གིས་བསྐྱུར་ནས་ལེ་ལོ་དང༌
ཕྱི་བཤོལ་གྱི་དབང་དུ་སྐད་ཅིག་ཀྱང་མི་ལུས་པར་འཕྲལ་དང་འཕྲལ་དུ་ཆོས་ལ་འཇུག་པ་དེ་
སྦྱོར་བའི་བརྩོན་འགྲུས་ཡིན། ཆོག་པར་མི་འཛིན་པའི་བརྩོན་འགྲུས་ནི་རང་གིས་མཚམས་
དང་བསྙེན་སྒྲུབ་ཁ་ཏོན་དང་དགེ་སྦྱོར་ལ་སོགས་པ་ཅུང་ཟད་རེ་འགྲུབ་པའི་ཚེ། དེ་ཙམ་
གྱིས་ཆོག་ཤེས་མི་བྱ་བར་ཚེ་དང་སྒྲུབ་པ་སྙོམས་པའི་དམ་བཅའ་བླངས་ནས་ཇི་སྲིད་རྫོགས་
པའི་སངས་རྒྱས་ཀྱི་གོ་འཕང་མ་ཐོབ་བར་དུ་བརྩོན་པ་རྒྱུན་རིང་ལ་ཤུགས་དྲག་པ་ཆུ་བོའི་
རྒྱུན་ལྟ་བུ་ཞིག་དགོས་ཏེ། དེས་ན་དུས་དང་གནས་སྐབས་ཐམས་ཅད་དུ་ཆོས་ལ་ཆོག་ཤེས་
མེད་པར་འབད་པ། ཐང་ལྷོད་མེད་པའི་བརྩོན་འགྲུས་གཞུ་བདུངས་པ་ལྟ་བུ་ཞིག་བྱེད་
དགོས་སོ། །
ལྔ་བ་བསམ་གཏན་གྱི་ཕ་རོལ་ཏུ་ཕྱིན་པ་ནི། དང་པོ་འདུ་འཛི་དང་རྣམ་གཡེང་
ཐམས་ཅད་སྤངས་ནས་དབེན་པ་ཞིག་མ་བརྟེན་ན། བསམ་གཏན་རྒྱུད་ལ་སྐྱེ་མི་ནུས་པས།
དང་པོ་རྣམ་གཡེང་སྤང་བ་གལ་ཆེ། དེ་ཡང་འདུས་པ་ནི་འབྲལ་བའི་ཆོས་ཅན་ཡིན་ཏེ།
རྟག་པ་མེད་པའི་ཕ་མ་དང་སྤུན་ཟླ་མཛའ་བཤེས་སོགས་ལ་མི་ཆགས་པར་དབེན་པར་གཅིག་
པུར་གནས་པར་བྱ་དགོས། འདོད་པ་ནི་ཉེས་པ་ཐམས་ཅད་ཀྱི་འབྱུང་ཁུངས། ཇི་ཙམ་
ཡོད་ཀྱང་ཆོག་མི་ཤེས། སེར་སྣ་འཕེལ་ལ་རྐུན་པོ་ལ་སོགས་རྩོད་པ་ཅན་དང་ཐུན་མོང་
པའོ། ། ཚེ་འདི་ཁོ་ན་དོན་དུ་གཉེར་བའི་མི་རྣམས་ནི་བྱིས་པའི་གྲོགས་པོ་ཞེས་བྱ་བ་ཡིན་ཏེ།
བྱིས་པའི་ གྲོགས་ ནི་ རང་བཞིན་ངན་ པ། ་བྱས་ པ་ མི་ གཟོ་བ། མགུ་ བར་ དཀའ་ བ།
– 72 —



རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་འབྲུ་འགྲེལ་རྣམ་མཁྱེན་ཐར་གླིང་བགྲོད་པའི་ཐེམ་སྐས།
ཕྲག་དོག་པ་ལ་སོགས་འགྲོགས་པ་ཙམ་གྱིས་དགེ་བ་འགྲིབ་པ། དགྲ་བཏུལ་ཀྱང་མཐའ་
མེད་པ། གཉེན་བསྐྱངས་ཀྱང་མཐའ་མེད་པ་འདི་དག་ནི་ངེས་པར་སྤངས་པར་བྱའོ། ། དེ་
ལྟར་སྤངས་ནས་ནགས་ཁྲོད་དབེན་པ་ཞེས་སྔོན་གྱི་སངས་རྒྱས་དང་བྱང་ཆུབ་སེམས་དཔའ་
རྣམས་ཀྱིས་ཞི་བ་བརྙེས་གནས། འདུ་འཛི་དང་རྣམ་གཡེང་མེད་པ། ཚོང་དང་སོ་ནམ་
མེད་པ་བྱིས་པའི་གྲོགས་དང་བྲལ་བ། བྱ་དང་རི་དྭགས་འགྲོགས་ན་བདེ་བ། ཆུ་དང་ལོ་
མ་དཀའ་ཐུབ་ཀྱི་ཟས་དང་མཐུན་པ། རིག་པ་ངང་གིས་དྭངས་པ། ཏིང་འཛིན་ཤུགས་
ཀྱིས་འཕེལ་བའི་གནས། དེ་ན་དགྲ་མེད། གཉེན་མེད། ཆགས་སྡང་གི་སྒྲོག་ལས་གྲོལ་
བ་ཡོན་ཏན་དུ་མ་དང་ལྡན་པའི་གནས་ཡིན་ཏེ། འདི་དག་ནི་བསམ་གཏན་གྱི་སྔོན་དུ་འགྲོ་
བའི་ཆོས་ཡིན་པས་ཅི་ནས་ཀྱང་གལ་ཆེ་བས་མེད་ཐབས་མེད་དོ། །བསམ་གཏན་དངོས་ལ།
བྱིས་པ་ཉེར་སྤྱོད་ཀྱི་བསམ་གཏན། དོན་རབ་འབྱེད་པའི་བསམ་གཏན། དེ་བཞིན་
གཤེགས་དགེའི་བསམ་གཏན་དང་གསུམ། དེ་ཡང་བདེ་གསལ་མི་རྟོག་པའི་ཉམས་ལ་ཞེན་
ནས། དེ་ཉིད་ལ་ཆེད་དུ་གཉེར་ཏེ་ཉམས་ཞེན་གྱི་རྩི་དང་བཅས་པར་སྒོམ་པའི་དུས་ན་བྱིས་
པ་ཉེར་སྤྱོད་ཀྱི་བསམ་གཏན་ཞེས་བྱ། ཉམས་ཀྱི་ཞེན་པ་དང་བྲལ་ནས་བསམ་གཏན་གྱི་རོ་
མྱོང་མེད་ཀྱང་སྟོང་འཛིན་གཉེན་པོའི་ཕྱོགས་ལ་ཞེན་ནས་སྒོམ་པའི་དུས་ན། དོན་རབ་
འབྱེད་པའི་བསམ་གཏན་ཞེས་བྱ། སྟོང་འཛིན་གཉེན་པོའི་བློ་དང་བྲལ་ཏེ། ཆོས་ཉིད་
རྣམ་པར་མི་རྟོག་པའི་ཏིང་ངེ་འཛིན་ལ་གནས་པ་ནི། དེ་བཞིན་གཤེགས་དགེའི་བསམ་
གཏན་ཡིན། དེ་ལྟར་བསམ་གཏན་སྒོམ་པའི་ དུས་ཐམས་ཅད་དུ་ལུས་གནད་རྣམ་སྣང་
ཆོས་བདུན་དང་ལྡན་པས་ཡིད་གང་དུའང་མི་རྟོག་ཅིར་ཡང་མི་འཛིན་པའི་ངང་དུ་འཇོག་པ་
ནི་བསམ་གཏན་གྱི་ཕ་རོལ་ཏུ་ཕྱིན་པའོ། ། །
དྲུག་པ་ཤེས་རབ་ཀྱི་ཕ་རོལ་ཏུ་ཕྱིན་པ་ལ། ཐོས་བསམ་བསྒོམ་པའི་ཤེས་རབ་གསུམ།
དེ་ཡང་དང་པོ་ཐོས་བསམ་གཉིས་ཀྱིས་སྒྲོ་འདོགས་བཅད་ནས། བསྒོམ་པས་ཉམས་སུ་
ལེན་པའི་དུས་སུ། འདི་ལྟར་ཕྱི་ཡུལ་ལྔའི་སྣང་བ་ཐམས་ཅད་མེད་བཞིན་འཁྲུལ་ངོ་ལ་སྣང་
བ་རྨི་ལམ་ལྟ་བུ། རྒྱུ་རྐྱེན་རྟེན་འབྲེལ་ཚོགས་པ་ལས་གློ་བུར་དུ་སྣང་བ་སྒྱུ་མ་ལྟ་བུ། མེད་
ལ་ཡོད་པར་སྣང་བ་མིག་ཡོར་ལྟ་བུ། སྣང་བཞིན་བདེན་པར་མ་གྲུབ་པ་སྨིག་རྒྱུ་ལྟ་བུ།
ཕྱི་ནང་གང་ལ་ཡང་མེད་པ་ཞེན་སྣང་བྲག་ཆ་ལྟ་བུ། རྟེན་དང་བརྟེན་པ་མེད་པ་དྲི་ཟའི་
— 73



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
གྲོང་ཁྱེར་ལྟ་བུ། སྣང་ལ་རང་བཞིན་མེད་པས་གཟུགས་བརྙན་གྱི་སྣང་བ་ལྟ་བུ། མེད་
སྣང་ཅིར་ཡང་འཆར་བ་སྤྲུལ་པའི་གྲོང་ཁྱེར་ལྟ་བུ་སྟེ་དངོས་པོ་མེད་པའི་སྟོང་གཟུགས་སྒྱུ་མའི་
དཔེ་བརྒྱད་དུ་བལྟས་པས་ཡུལ་གྱི་སྣང་བ་རྫུན་པའི་རང་བཞིན་དུ་གོ་ལ། དེ་ལྟར་སྣང་བའི་
བའི་མཁན་པོ་ཡུལ་ཅན། སེམས་ཀྱི་གཤིས་ལུགས་ལ་བརྟགས་པས་ཡུལ་སྣང་མ་འགགས་
ལ་ཡུལ་གྱི་འཛིན་རྟོག་ཞི། ཞེས་སྟོང་ཉིད་སྟོང་གསལ་ནམ་མཁའ་ལྟ་བུར་རྟོགས་པའི་ངང་
དུ་འཇོག་པ་ནི་ཤེས་རབ་ཀྱི་ཕ་རོལ་ཏུ་ཕྱིན་པ་ཡིན་ནོ། །
དེ་ལྟར་ཕ་རོལ་ཏུ་ཕྱིན་པ་དྲུག་ལ་སོགས་པ་བྱང་ཆུབ་སེམས་དཔའི་གཞུང་ལམ་རྒྱ་ཆེན་
པོ་དེ་ཐམས་ཅད་མདོ་ཧྲིལ་གྱིས་དྲིལ་ན་སྟོང་ཉིད་སྙིང་རྗེའི་སྙིང་པོ་ཅན་ཞིག་ལ་འུབ་ཀྱིས་
འདུས་པ་ཡིན་ཏེ། དཔལ་ས་ར་ཧ་པའི་དོ་ཧ་ལས་ཀྱང་། སྙིང་རྗེ་དང་བྲལ་སྟོང་པ་ཉིད་
ལྟ་བ། ། དེས་ནི་ལམ་ མཆོག་ རྙེད་པ་མ་ཡིན་ཏེ། ། གལ་ཏེ་སྙིང་རྗེ་འབའ་ཞིག་བསྒོམ་ན་
ཡང་། ། འཁོར་བ་འདིར་གནས་ཐར་པ་ཡོད་དམ་ཅི། ། གང་ལ་གཉིས་པོ་ཡོད་པར་གྱུར་པ་
དེ། །སྲིད་པར་མི་གནས་མྱ་ངན་འདས་མི་གནས། ། ཞེས་གསུངས། སྲིད་པ་དང་མྱ་ངན་
ལས་འདས་པ་གཉིས་ཀར་མི་གནས་པ་ནི་མི་གནས་པའི་མྱང་འདས་རྫོགས་པའི་སངས་རྒྱས་
ཀྱི་གོ་འཕང་ཡིན་ནོ། །ཁྲིད་ཚུལ་འདི་ལྟ་བུའི་དོན་ཡིད་ལ་ངེས་པ་ལ་ཕར་ཕྱིན་ཐེག་པའི་ཟབ་
གནད་ཐམས་ཅད་ཀྱང་འདུ་ཞིང་། ཐེག་པ་ཆེན་པོའི་ཆོས་ཀྱི་རྩ་བ་ཡིན་པས་འཁོར་བའི་
སྡུག་བསྔལ་ལས་སྐྱོབ་པ་དང་། ཉན་རང་གི་ཐེག་པ་ལས་འཕགས་པ་དང༌། དགེ་རྩ་མི་
ཟད་ཅིང་འཕེལ་བ་དང༌། བསོད་ནམས་རྒྱ་ཆེན་པོ་ཐོབ་པ་དང༌། སངས་རྒྱས་ཀྱི་གདུང་
འཚོབ་པ་དང༌། གཞན་དོན་རླབས་པོ་ཆེ་འགྲུབ་པ་ལ་སོགས་པའི་དགོས་པ་དཔག་ཏུ་མེད་
པས་ན་སྤྱོར་དངོས་རྗེས་གསུམ་ཚང་པས་ཉམས་སུ་བླང་ངོ༌། ། །
གསུམ་པ་འགལ་རྐྱེན་སྡིག་སྒྲིབ་སྦྱོང་བ་བླ་མ་རྡོ་རྗེ་སེམས་དཔའི་སྒོམ་བཟླས་ཀྱི་ཁྲིད་ནི།
ཟབ་མོའི་ལམ་གྱི་ཉམས་རྟོགས་ཁྱད་པར་ཅན་སྐྱེ་བ་ལ་བར་དུ་གཅོད་པའི་གཙོ་བོ་ནི་སྡིག་
སྒྲིབ་བག་ཆགས་ཡིན་ལ། དེ་ཉིད་སྦྱོང་བའི་ཐབས་གྲངས་མེད་པ་ཞིག་རྒྱལ་བས་བསྟན་པ་
རྣམས་ཀྱི་ནང་ནས་མཆོག་ཏུ་གྱུར་པ་ནི། རྡོ་རྗེ་སེམས་དཔའི་སྒོམ་བཟླས་ཡིན། དེ་
ཉམས་སུ་ལེན་པ་ལ་གཉེན་པོ་སྟོབས་བཞི་ཚང་པ་ནི་གལ་ཆེ། དེ་ལ་སྟོབས་བཞི་ནི། རྟེན་
གྱི་སྟོབས། ཉེས་བྱས་སུན་འབྱིན་གྱི་སྟོབས། ཉེས་སྤྱོད་སྡོམ་པའི་སྟོབས། གཉེན་པོ་
– 74



རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་འབྲུ་འགྲེལ་རྣམ་མཁྱེན་ཐར་གླིང་བགྲོད་པའི་ཐེམ་སྐས།
ཀུན་ཏུ་སྤྱོད་པའི་སྟོབས་རྣམས་སོ། ། དེ་དག་གི་དོན་རིམ་བཞིན་འདོན་སྒོམ་ཟུང་འཇུག་ཏུ།
ཨཱ༔ ཞེས་ཆོས་ཉིད་སྐྱེ་བ་མེད་པའི་དོན་དྲན་པའི་ངང་ནས་བདག་ཉིད་ཐ་མལ་དུ་གནས་པའི་
སྤྱི་བོ་མདའ་གང་ཙམ་གྱི་སྟེང་གི་ནམ་མཁའ་རུ་པདྨ་དཀར་པོ་འདབ་མ་སྟོང་ལྡན་གྱི་སྟེང་དུ།
ཟླ་བའི་དཀྱིལ་འཁོར་ཉ་གང་བའི་གདན་གྱི་དབུས་སུ། དབྱིངས་རིག་དབྱེར་མེད་མཚོན་
པའི་ཧཱུཾ་ཡིག་དཀར་པོ་འོད་ཟེར་བཀྲག་མདངས་དང་ལྡན་པ་ཞིག་གསལ། དེ་ནས་སྐད་
ཅིག་གིས་ཧཱུྃ་ཡིག་དེ་ཉིད་གནས་གྱུར་པ་ལས། ངོ་བོ་སངས་རྒྱས་ཀུན་འདུས་རྩ་བའི་བླ་མ་
ཡིན་པ་ལ། རྣམ་པ་དཔལ་རྡོ་རྗེ་སེམས་དཔའ་སྐུ་མདོག་དཀར་ལ་འོད་གསལ་བ་གངས་
རིའི་ཕུང་པོ་ལ་ཉི་མ་འབུམ་གྱིས་འཁྱུད་པ་ལྟ་བུ་ཞལ་གཅིག་ཕྱག་གཉིས་ལོངས་སྤྱོད་རྫོགས་
པའི་རྒྱན་ཆས་བཅུ་གསུམ་ གྱིས་སྐུ་ལ་ལེགས་པར་སྤྲས་པ། ལོངས་སྐུའི་རྒྱན་ཆས་བཅུ་
གསུམ་ནི། དར་གྱི་ཆས་གོས་ལྔ་དང༌། རིན་པོ་ཆེའི་རྒྱན་བརྒྱད་དེ། དར་གྱི་ཆས་གོས་ལྔ་
ནི། ཅོད་པན། སྟོད་གཡོགས། དར་དཔྱངས། སྐ་རགས། སྨད་དཀྲིས་དང་ལྔ།
རིན་པོ་ཆེའི་རྒྱན་བརྒྱད་ནི། དབུ་རྒྱན། སྙན་རྒྱན། མགུལ་རྒྱན། དཔུང་རྒྱན།
དོ་ཤལ། (རིན་པོ་ཆེའི་དོ་ཤལ་ལྟེ་འོག་ཡན་འཁོར་བ།) སེ་མོ་དོ། (ནུ་མའི་བར་སླེབས་པའི་དོ་ཤལ་ཐུང་
བ།) ཕྱག་གདུབ། སོར་གདུབ། ཞབས་གདུབ་སྟེ་བརྒྱད་དོ། །ཕྱག་གཡས་རིག་སྟོང་གི་
རྡོ་རྗེ་རྩེ་ལྔ་བ་ཐུགས་ཀར་གཏོད་པའི་ཚུལ་གྱིས་འཛིན་པ། གཡོན་སྣང་སྟོང་གི་དྲིལ་བུ་དཀུ་
ལ་བརྟེན་ནས་འཛིན་པ། ཞབས་གཉིས་རྡོ་རྗེའི་སྐྱིལ་མོ་ཀྲུང་གིས་བཞུགས་པའི་པང་དུ་
ཡུམ་སྙེམས་མ་དཀར་མོ་ཕྱག་གཡས་གྲི་གུག་དང༌། གཡོན་ཐོད་པ་འཛིན་པས་ཡབ་ཀྱི་
མགུལ་ནས་འཁྱུད་ཅིང་གཉིས་མེད་དུ་འཁྲིལ་བ། སྐུ་སྣང་ལ་རང་བཞིན་མ་གྲུབ་པ་སྣང་
སྟོང་ཆུ་ཟླ་ལྟ་བུའམ། མེ་ལོང་དུ་གཟུགས་བརྙན་ཤར་བ་ལྟ་བུ་བཀྲ་ལམ་མེ་ཡོད་པ། རང་
གི་སྤྱི་བོར་རང་གི་ཁ་ལྟ་ཕྱོགས་སུ་ཞལ་ཕྱོགས་ནས་བཞུགས་པར་བསྒོམ། བླ་མ་རྡོ་རྗེ་སེམས་
དཔའ་ཁྱོད་ལ་ཡིད་ཁྱེད་ཤེས་ཀྱི་དད་པས་སྐྱབས་སུ་མཆིའོ་སྙམ་དུ་གསོལ་བ་འདེབས་ཤིང་
རང་གཞན་སེམས་ཅན་ཐམས་ཅད་ཀྱི་ལས་ཉོན་སྡིག་སྒྲིབ་སྡུག་བསྔལ་བག་ཆགས་དང་།
བཅས་པ་བྲལ་ནས་དཔལ་རྡོ་རྗེ་སེམས་དཔའི་གོ་འཕང་ཐོབ་པར་ཤོག་ཅིག་སྙམ་པས་སྨོན་
འཇུག་གི་བྱང་སེམས་དང་ལྡན་པ་ནི་རྟེན་གྱི་སྟོབས། སྐབས་འདིར་རྡོ་རྗེ་སེམས་དཔའ་ལ་
སྐྱབས་ སུ་ བཟུང་ ནས་ སྨོན་ འཇུག་ གི་ བྱང༌ སེམས་ དང་ ལྡན་ པ་ དེ་ རྟེན་ གྱི་ སྟོབས་ ཡིན།



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
སྐབས་གཞན་དུ་ཡང་སྡིག་པ་བཤགས་པའི་ཡུལ་དེ་ཉིད་རྟེན་ཡིན། དེ་ནས་བླ་མ་རྡོ་རྗེ་
སེམས་དཔས་ཐུགས་བརྩེ་བ་ཆེན་པོས་བདག་དང་སེམས་ ཅན་ཐམས་ ཅད་ལ་རྗེས་ སུ་་་་
དགོངས་ཏེ་བཞུགས་པའི་སྤྱན་སྔར། རང་གཞན་གྱི་ཚེ་རབས་འཁོར་བ་ཐོག་མ་མེད་པ་
ནས་བཟུང་སྟེ་དུས་ད་ལྟ་ལ་ཐུག་གི་བར་དུ། ལུས་ངག་ཡིད་གསུམ་གྱི་སྒོ་ནས་སྡིག་པ་མི་
དགེ་བ་བཅུ། མཚམས་མེད་པ་ལྔ། ལྕི་བ་བཞི་སྟེ། མཁས་པའི་གྲལ་གོང་ལྕི། སྔགས་
པའི་ནོར་ལྕི། དགེ་སློང་གི་ཕྱག་ལྕི། སྒྲུབ་པ་པོའི་ཟས་ཏེ་ལོག་པའི་ལྕི་བ་བཞི། མི་ཆོས་
ཀྱི་མནའ་ཟོས་པ། ཉན་ཐོས་ཀྱི་ཁྲིམས་ཉམས་པ། བྱང་ཆུབ་སེམས་དཔའི་བསླབ་བྱ་
ཉམས་པ། གསང་སྔགས་ཀྱི་དམ་ཚིག་ཉམས་པ་སྟེ་ཉམས་པའི་ལྕི་བ་བཞི། གཏི་མུག་གི་
དབང་གིས་སྟོན་པའི་སྐུ་ལ་སྨད་པ། ང་རྒྱལ་གྱི་དབང་གིས་མཁས་པའི་ཡོན་ཏན་ལ་སྨད་པ།
ཕྲག་དོག་གི་དབང་གིས་བདེན་པའི་ཚིག་ལ་སྨད་པ། ཆགས་ སྣང་ དང་ ཕྱོགས་རིས་ཀྱི་
དབང་གིས་ཆོས་ལ་དགག་སྒྲུབ་བྱེད་པ་སྟེ་སྨད་པའི་ལྕི་བ་བཞི། མཚམས་མེད་ལྔ་ལས་ཁྲག་
འབྱིན་ལྕི། མི་དགེ་བཅུ་ལས་ལོག་ལྟ་ལྕི། མཉམ་པའི་ཆོས་ལ་ཁྱད་འ དོན་ལྕི། རང་
བཞིན་མེད་ལ་གལ་འཛུགས་ལྕི་བ་སྟེ་སྐུར་བའི་ལྕི་བ་བཞིའོ། ། ལོག་པ་བརྒྱད་ནི། དགེ་བ་
ཅན་ལ་སྨད་པ། སྡིག་པ་ཅན་ལ་བསྟོད་པ། དགེ་བ་ཅན་གྱི་ཚོགས་བཅག་པ། དད་པ་
ཅན་གྱི་ཐུགས་དཀྲུགས་པ། བླ་མ་ སྤང་བ། ཡི་དམ་སྤང་བ། མཆེད་ལྕམ་ སྤང་བ།
དཀྱིལ་འཁོར་གཉན་པོ་འདྲལ་བ་སྟེ་བརྒྱད་དང༌། ཁྲེལ་དང་ངོ་ཚ་ཉམས་པ་ལ་སོགས་སྔར་
བྱས་ཀྱི་མི་དགེ་བའི་ལས་བསགས་པ་དངོས་སུ་དྲན་པ་དང་མི་དྲན་པ་ཚེ་རབས་ཐོག་མེད་
ནས་བསགས་པ་ཐམས་ཅད་ལ་ ངོ་ཚ་འཇིགས་སྐྲག་འགྱོད་སེམས་དྲག་པོས་མཐོལ་ལོ་་་་
བཤགས་སོ། ། མི་འཆབ་པོ། ། མི་སྦེད་དོ། ། སྡིག་སྒྲིབ་ཐམས་ཅད་དུས་ད་ལྟ་ཉིད་དུ་བྱང་
ཞིང་དག་པ་ཞིག་ཐུགས་རྗེ་མ་ཆུང་སྙམ་པ་ནི་སུན་འབྱིན་པའི་སྟོབས། སྔོན་ཆད་ནི་བདག་
མི་ཤེས་རྨོངས་པའི་དབང་གིས་སྡིག་པ་དང་མི་དགེ་བའི་ལས་དེ་དག་བསགས་པ་ལགས་ཀྱི།
ད་ནི་དྲིན་ཆེན་གྱི་བླ་མའི་ཐུགས་རྗེ་ལ་བརྟེན་ནས་ཁེ་ཉེན་ཤེས་པའི་རང་བཞིན་ཅན་ཡིན་
པས། ད་ཕྱིན་ཆད་ནི་སྲོག་དམར་པོ་ལ་བབས་ཀྱང་སྡིག་པའི་ལས་གཅོད་ཅིང་སྡོམ་སྟེ་མི་
བགྱིད་དོ་སྙམ་པ་ནི་ཉེས་སྤྱོད་སྡོམ་པའི་སྟོབས། དེ་ནས་རྡོར་སེམས་ཡབ་ཡུམ་གཉིས་སུ་
མེད་པ་ཁྱོད་ཉིད་ཀྱི་ཐུགས་ཀར་ཟླ་བ་ཉ་གང་བའི་དཀྱིལ་འཁོར་ཡོངས་སུ་རྒྱས་པ་ཡུངས་ཀར་
— 76



རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འ གྲོའི་འབྲུ་འགྲེལ་རྣམ་མཁྱེན་ཐར་གླིང་བགྲོད་པའི་ཐེམ་སྐས།
གླེབས་པ་ཙམ་པའི་སྟེང་དུ་ཧཱུྃ་ཡིག་དཀར་པོ་སྤུས་བྲིས་པ་ལྟ་བུ་ཞིག་གསལ་བའི་མཐའ་མར་
ༀ་ནས་མགོ་བརྩམས་ཏེ་ཡི་གེ་བརྒྱ་བའི་སྔགས་འབྲུ་རྣམས་རྭ་ལངས་པ་ལྟར་གཅིག་ལ་གཅིག་
མ་རེག་ཙམ་དུ་ཡོད་པ་རྣམས་ཀྱིས་གཡས་བསྐོར་དུ་བསྐོར་བར་བསམ་ལ། རང་གི་ངག་
ནས་ཡི་གེ་བརྒྱ་བ་གསོལ་འདེབས་ཀྱི་ཚུལ་དུ་བཟླས་པ་སྔགས་ཀྱིས་དཔལ་རྡོ་རྗེ་སེམས་དཔའི་
ཐུགས་རྒྱུད་བསྐུལ་བས། ཐུགས་ཀའི་ཧཱུཾ་ཡིག་སྔགས་འཕྲེང་དང་བཅས་པ་ལས་ཐུགས་རྗེ་
ཡེ་ཤེས་ཀྱི་བདུད་རྩི་འཁྱག་རོམ་མེས་ཞུ་བ་ལས་ཆུ་ཐིགས་པ་ལྟར་བབས་པ། སྐུའི་དབྱིབས་
བརྒྱུད་ཡབ་ཡུམ་སྙོམས་འཇུག་གི་བདེ་བ་ལ་རོལ་བའི་སྦྱོར་མཚམས་ནས། བདེ་ཆེན་ཡེ་
ཤེས་ཀྱི་བདུད་རྩི་བྱང་ཆུབ་ སེམས་ཀྱི་སྤྲིན་ཆེན་པོ་ ཤིན་ཏུ་དཀར་བ་ག་བུར་གྱི་རྡུལ་ལྟར་
འཛག་ ཅིང་ཐོན་ནས་རང་ཉིད་ཀྱི་ཚངས་བུག་ནས་ཞུགས་པ་ཡིས། བདག་དང་ཁམས་
གསུམ་རིགས་དྲུག་གི་སེམས་ཅན་ཐམས་ཅད་ཀྱི་ལས་དང་ཉོན་མོངས་པ་དང་འབྲས་བུ་སྡུག་
བསྔལ་ཐམས་ཅད་འབྱུང་བའི་རྒྱུ་རྐྱེན་དང༌། ནད་ཐམས་ཅད་རྣག་རུལ་དང་ཁྲག་རུལ།
གདོན་ཐམས་ཅད་སྲོག་ཆགས་སྡོམ་སྡིག་སྦལ་སྦྲུལ་ལ་སོགས་པའི་རྣམ་པ། རང་བཞིན་གྱི་
སྡིག་པ་དང་ཉོན་ཤེས་ཀྱི་སྒྲིབ་པ་བཅས་པའི་ཁ་ན་མ་ཐོ་བའི་ཉེས་ལྟུང་དང་ཟླས་ཉམས་དང་
ཞོར་ཉམས་ལ་སོགས་པའི་དམ་གྲིབ་ཐམས་ཅད་ལྷག་མ་མ་ལུས་པ་དུད་ཁུ་སོལ་ཁུ་རླངས་པའི་
རྣམ་པར་ཆུ་སྣ་བརྒྱུགས་པས་ས་རྡུལ་དེད་པ་ལྟར་བདུད་རྩིའི་རྒྱུན་གྱིས་ཐོགས་པ་མེད་པར་
དེད་དེ་རྐང་མཐིལ་དང་འོག་སྒོ་གཉིས་བ་སྤུའི་བུ་ག་རྣམས་ནས་ནག་ཉིལ་གྱིས་ཕྱིར་ཐོན།
རང་གི་འོག་ཏུ་ས་གས་པའི་མར་ཞབས། ས་རིམ་པ་དགུའི་འོག་ཏུ་འཆི་བདག་ལས་ཀྱི་
གཤིན་རྗེ་གླང་དམར་པོའི་རྣམ་ པར་ གནས་པ་ལ་འཁོར་ལན་ཆགས་བུ་ལོན་ཤ་འཁོན་གྱི་
བདག་པོ་བདག་མོ་ཐམས་ཅད་ཀྱིས་བསྐོར་ཏེ་ཁ་ལག་སྤར་གསུམ་ཟེད་ནས་ཡོད་པའི་ནང་དུ་
སོང་བས་མི་མཐུན་པའི་ཕྱོགས་དེ་ཐམས་ཅད་མ་ལུས་ལུས་པ་མེད་པར་བྱང་བར་མཛད་དུ་
གསོལ། ཞེས་གསོལ་འདེབས་དང་ཆབས་ཅིག་ཨོཾ་བཛྲ་ས་ཏྭ་ས་མ་ཡ་སོགས་ཡི་གེ་བརྒྱ་བ་ཅི་
ནུས་བཟླ། དེ་ལྟར་རྡོ་རྗེ་སེམས་དཔའ་བསྒོམས་ཏེ་བདུད་རྩི་འབེབས་སྦྱོང་བྱེད་པ་དང༌།
ཡིག་བརྒྱ་བཟླ་བ་སོགས་གཉེན་པོ་ཀུན་ཏུ་སྤྱོད་པའི་སྟོབས་སོ། ། དེ་ནས་མཐར་ཐུན་འཇོག་
ཁར། འཆི་བདག་ལས་ཀྱི་གཤིན་རྗེ་ལ་སོགས་པ་ཐམས་ཅད་ངོམས་ཤིང་ཚིམ། ལན་
ཆགས་འཁོར། བུ་ལོན་སོད། ཤ་འཁོན་བྱང་། སྡིག་སྒྲིབ་དག གཤིན་རྗེའི་ཁ་ལག་
，



༄༅། །སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
སྤར་གསུམ་ཡང་ཟུམ། ས་གས་ པ་ཡང་སོས་ཏེ་དུས་མིན་གྱི་འཆི་བ་བསླུས་པར་བསམ།
རང་གི་ལུས་འདི་ཡང་ཕྱི་གསལ་ནང་གསལ་འོད་ཀྱི་རང་བཞིན་དུ་ཡོད་པའི་དབུས་སུ་རྩ་དབུ་
མ་དང་། དེ་ལས་གྱེས་པའི་འཁོར་ལོ་བཞི་བོ་གདུགས་ཀྱི་རྩིབས་མ་ལྟ་བུ། ལྟེ་བ་སྤྲུལ་
པའི་འཁོར་ལོ་རྩ་འདབ་དྲུག་ཅུ་རྩ་བཞི་ཁ་ཡར་གྱུ་བ། སྙིང་ག་ཆོས་ཀྱི་འཁོར་ལོ་རྩ་འདབ་
བརྒྱད་ཁ་མར་གྱུ་བ། མགྲིན་པ་ལོངས་སྤྱོད་ཀྱི་འཁོར་ལོ་རྩ་འདབ་བཅུ་དྲུག་ཁ་ཡར་གྱུ་བ།
སྤྱི་བོ་བདེ་ཆེན་གྱི་འཁོར་ལོ་རྩ་འདབ་སུམ་བཅུ་རྩ་གཉིས་ཁ་མར་གྱུ་བ་དེ་ལྟར་གསལ་གདབ།
སླར་ཡང་བདུད་རྩིའི་རྒྱུན་ལྟར་བབས་པས། རྩ་འཁོར་ལོ་བཞི་ལ་སོགས་པའི་ལུས་ཀྱི་ནང་
ཐམས་ཅད་ཤེལ་བུམ་འོ་མས་ གང་བ་ ལྟར་ བདུད་ རྩིས་ སྐྱ་ལྟེམ་མེ་གང་། བུམ་ དབང་།
གསང་དབང་། ཤེར་དབང་། ཚིག་དབང་རིན་པོ་ཆེ་སྟེ་དབང་བཞི་ཐོབ། ལས་ཀྱི་
སྒྲིབ་པ། ཉོན་མོངས་པའི་སྒྲིབ་པ། ཤེས་བྱའི་སྒྲིབ་པ། བག་ཆགས་ཀྱི་སྒྲིབ་པ་སྟེ་སྒྲིབ་
པ་བཞི་དག དགའ་བ། མཆོག་དགའ། ཁྱད་པར་གྱི་དགའ་བ། ལྷན་ ཅིག་སྐྱེས་
པའི་དགའ་བ་སྟེ་དགའ་བཞིའི་ཡེ་ཤེས་རྒྱུད་ལ་སྐྱེས། སྤྲུལ་སྐུ། ལོངས་སྐུ། ཆོས་སྐུ།
ངོ་བོ་ཉིད་སྐུ་སྟེ་སྐུ་བཞིའི་གོ་འཕང་རྒྱུད་ལ་བཞག་པར་བསམ་ལ། ཁམས་གསུམ་སེམས་
ཅན་ཐམས་ཅད་ཀྱི་མགོན་པོ་བླ་མ་རྡོ་རྗེ་སེམས་དཔའ། བདག་ནི་མ་རིག་པའམ་མི་ཤེས་
པའི་རྐྱེན་གྱིས་བླང་དོར་གྱི་གནས་ལ་རྨོངས་པ་ཡི་དབང་གིས་གསང་སྔགས་ཀྱི་དམ་ཚིག་ལས་
ནི་འགལ་ཞིང་ཉམས། བླ་མ་དང་གཉིས་སུ་མེད་པའི་མགོན་པོས་བདག་ སོགས་ སེམས་
ཅན་ཐམས་ཅད་སྐྱབས་པར་མཛོད་ཅིག རིགས་དང་དཀྱིལ་འཁོར་རྒྱ་མཚོའི་ཁྱབ་བདག་
གམ་གཙོ་བོ་རྡོ་རྗེ་འཛིན་པ་ཆེན་པོ་སྟེ། དམིགས་པ་མེད་པའི་ཐུགས་རྗེ་ཆེན་པོའི་བདག་
ཉིད་ཅན། འགྲོ་བའི་མགོན་པོའམ་གཙོ་བོ་ཁྱེད་ལ་བདག་སོགས་སེམས་ཅན་ཐམས་ཅད་
སྐྱབས་སུ་མཆིའོ། ། སྐུ་གསུང་ཐུགས་ཏེ་རྩ་བའི་དམ་ཚིག་གསུམ་དང་ཡན་ལག་གི་དམ་ཚིག་
ཉམས་པ་ཐམས་ཅད་མཐོལ་ལོ་བཤགས་སོ། ། མི་དགེ་བའི་སྡིག་པ་དང་ལས་ཉོན་གྱི་སྒྲིབ་པ་
ཉེས་ལྟུང་དྲི་མའི་ཚོགས་ཐམས་ཅད་དུས་ད་ལྟ་ཉིད་དུ་བྱང་ཞིང་དག་པར་མཛད་དུ་གསོལ།
ཞེས་ གསོལ་ བ་ བཏབ་ པས་ རྡོ་ རྗེ་ སེམས་ དཔའ་ དགྱེས་ བཞིན་ འཛུམ་ པ་ དང༌ བཅས་ ཏེ།
རིགས་ཀྱི་བུ་ཁྱོད་ཀྱི་སྡིག་སྒྲིབ་ཉེས་ལྟུང་ཐམས་ཅད་དག་པ་ཡིན་ནོ། ། ཞེས་གནང་བ་བྱིན་
ཞིང་འོད་དུ་ཞུ་ན་རང་ལ་ཐིམ་པའི་རྐྱེན་གྱིས་རང་ཉིད་ཀྱང་རྡོ་རྗེ་སེམས་དཔའ་སྣང་སྟོང་མེ་
78



རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་འབྲུ་འགྲེལ་རྣམ་མཁྱེན་ཐར་གླིང་བགྲོད་པའི་ཐེམ་སྐས།
ལོང་གི་གཟུགས་བརྙན་ལྟ་བུའི་སྐུར་གྱུར་པའི་ཐུགས་གར་ཟླ་བའི་དཀྱིལ་འཁོར་ཡུངས་འབྲུ་
གླེབས་པ་ཙམ་གྱི་སྟེང་དུ། དབུས་སུ་ཐུགས་སྲོག་ཧཱུྃ་མཐིང་ག དེའི་མདུན་དུ་ཨོཾ་དཀར་
པོ། གཡས་སུ་བཛྲ་སེར་པོ། རྒྱབ་ཏུ་ས་དམར་པོ། གཡོན་དུ་ཏཱ་ལྗང་གུ་རྣམས་ཞལ་
ནང་དུ་ཕྱོགས་པའི་ཚུལ་དུ་གསལ་ལ། ཨོཾ་བཛྲ་ས་ཏྭ་ཧཱུྃ། ཞེས་པ་ཟློས་པ་དང་མཉམ་དུ་
ཡི་གེ་འབྲུ་ལྔ་བོ་ལས་འོད་ཟེར་ཁ་དོག་དཀར་སེར་དམར་ལྗང་མཐིང་ག་ལྔ་ཡར་འཕྲོས་པའི་
རྩེ་ལ་སྒེག་སོགས་འདོད་ཡོན་གྱི་ལྷ་མོ་རྣམས་ཀྱི་ཕྱག་ན་བཀྲ་ཤིས་རྟགས་བརྒྱད། རྒྱལ་སྲིད་
སྣ་བདུན་སོགས་མཆོད་རྫས་དཔག་ཏུ་མེད་པ་སྤྲོས་ནས། ཕྱོགས་བཅུའི་ཞིང་ཁམས་རབ་
འབྱམས་བསམ་གྱིས་མི་ཁྱབ་པ་ན་བཞུགས་པའི་རྒྱལ་བ་སྲས་དང་བཅས་པ་ཐམས་ཅད་ལ་
ཐུགས་མཉེས་པའི་མཆོད་པ་ཕུལ། ཚོགས་རྫོགས་སྒྲིབ་པ་དག་ཐུགས་རྗེ་དང་བྱིན་རླབས་
ཐམས་ཅད་འོད་ཟེར་ཁ་དོག་སྣ་ཚོགས་པའི་རྣམ་པར་བྱུང་ནས་རང་ལ་ཐིམ་པས། མཆོག་
དང་ཐུན་མོང་གི་དངོས་གྲུབ་ཐོབ་པར་བསམ་པ་དེ་རང་དོན་ཆོས་སྐུའི་རྟེན་འབྲེལ་བསྒྲིགས་
པ་ཡིན། ཡང་ཡིག་འབྲུ་ལྔ་ལས་འོད་ཟེར་ཁ་དོག་སྣ་ཚོགས་བརྒྱ་སྟོང་གྲངས་མེད་པ་མར་
འཕྲོས། ཁམས་གསུམ་རིགས་དྲུག་གི་སེམས་ཅན་ཐམས་ཅད་ལ་ཕོག དེ་རྣམས་ཀྱི་སྡིག་
སྒྲིབ་སྡུག་བསྔལ་བག་ཆགས་དང་བཅས་པ་ཐམས་ཅད་དག ཕྱི་སྣོད་ཀྱི་འཇིག་རྟེན་ཐམས་
ཅད་མངོན་པར་དགའ་བའི་ཞིང་ཁམས་དང་། ནང་བཅུད་ཀྱི་སེམས་ཅད་ཐམས་ཅད་རྡོ་
རྗེ་སེམས་དཔའ་ དཀར་སེར་དམར་ལྗང་མཐིང་ག་ ལྔའི་རང་བཞིན་ དུ་ གྱུར་ནས། དེ་
ཐམས་ཅད་ཀྱི་ཞལ་ནས། ཨོཾ་བཛྲ་ས་ཏྭ་ཧཱུྃ། ཞེས་འུར་དི་རི་སྒྲོགས་པར་བསམ་ནས་བཟླ་
བ་ནི། གཞན་དོན་གཟུགས་སྐུའི་རྟེན་འབྲེལ་བསྒྲིགས་པ་ཡིན། དམིགས་པའི་གནད་
འདི་ལྟ་བུ་ལ་བརྟེན་ནས་གསང་སྔགས་རྡོ་རྗེ་ཐེག་པ་ཐབས་མཁས་པའི་གནད་ཀྱིས་བསོད་
ནམས་དང་ཡེ་ཤེས་ཀྱི་ཚོགས་བསམ་གྱིས་མི་ཁྱབ་པ་ཡང་ སྐད་ཅིག་མ་རེ་ལ་རྫོགས་ཤིང༌།
ནམ་མཁས་གར་ཁྱབ་ཀྱི་སེམས་ཅན་གྱི་དོན་ཡང་སྒྲུབ་ནུས་པ་ཡིན། དེ་ལྟར་བཟླས་པ་ཅི་
རིགས་པ་བྱས་པའི་རྗེས་སུ་ཐུན་བསྡུ་རན་ན། ཕྱི་སྣོད་ཀྱི་འཇིག་རྟེན་མངོན་དགའི་ཞིང་དུ་
སྣང་བ་ཐམས་ཅད་ནང་བཅུད་ཀྱི་རྡོར་སེམས་རིགས་ལྔའི་ལྷ་ཚོགས་ལ་བསྡུ། དེ་རྣམས་
ཀྱང་རིམ་གྱིས་འོད་དུ་ཡལ་ནས་རང་ལ་བསྡུ། རང་ཡང་འོད་དུ་ཡལ་ནས་ཐུགས་ཀའི་ཨོཾ་ལ་
ཐིམ། ཨོཾ་བཛྲ་ལ། བཛྲ་ས་ལ། ས་ཏྭ་ལ། ཏཱ་ཧཱུྃ་གི་ཞབས་ཀྱུ། ཞབས་ཀྱུ་འ་ཆུང་།
79



༄༅། །སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས། །
འ་ཆུང་ཧ་ཁོག ཧ་མགོ་བོའི་ཟླ་ཚེས་ཐིག་ལེ་ན་དའི་བར་རིམ་བཞིན་ཐིམ་ནས། ན་ད་
ཡང་ནམ་མཁར་མཇའ་ཡལ་བ་ལྟར་མི་དམིགས་སྤྲོས་བྲལ་ངང་ལ་དར་ཅིག་ལྷོད་དེ་མཉམ་
པར་བཞག མཐར་བསྔོ་སྨོན་སོགས་བྱའོ། ། དེ་ལྟར་རྡོར་སེམས་སྒོམ་བཟླས་བྱེད་པ་འདི་
ལ་སོགས་པ་བཟླས་བརྗོད་གང་བྱེད་ཀྱི་དུས་སུ་སེམས་དམིགས་པ་ལས་གཞན་དུ་མ་ཡེངས་པ་
དང༌། བཟླས་བརྗོད་མི་ཚིག་གིས་བར་མ་ཆོད་པ་ནི་ཅི་ནས་ཀྱང་གལ་ཆེ་སྟེ། རྒྱུད་ལས་
ཀྱང༌། གལ་ཏེ་ཏིང་འཛིན་འདི་མེད་ན། ། རྒྱ་མཚོའི་འཇིང་གི་ཕ་བོང་བཞིན། ། བསྐལ་
པར་བཟླས་ཀྱང་འབྲས་མི་འབྱིན། ། ཞེས་དང༌། དག་དང་མ་དག་ སྟོང་འགྱུར་ཡིན། །
ཏིང་འཛིན་ཡོད་མེད་འབུམ་འགྱུར་ཡིན། ། ཞེས་གསུངས། ཨོ་རྒྱན་ཆེན་པོའི་ཞལ་ནས་
ཀྱང༌། ལོ་གཅིག་འབག་བསྟེན་བྱས་པ་བས། ཟླ་གཅིག་སྨྲ་བཅད་བྱས་པ་དགའ། ། ཞེས་
གསུངས། དེ་ལྟར་སེམས་གཞན་དུ་མི་ཡེངས་ཤིང་ཐ་མལ་གྱི་སྨྲ་བ་དང་ མ་འདྲེས་པར།
དུས་གཅིག་ལ་ཡི་གེ་བརྒྱ་བ་ལན་བརྒྱ་རྩ་བརྒྱད་བཟླས་ན་སྔར་བྱས་ཀྱི་སྡིག་སྒྲིབ་དང་ཉམས་
ཆག་ཐམས་ཅད་ངེས་པར་དག་པ་བླ་མ་རྡོ་རྗེ་སེམས་དཔའི་ཞལ་གྱིས་བཞེས་པ་ཡིན་ཏེ། དྲི་
མེད་བཤགས་རྒྱུད་ལས་ཀྱང༌། བདེ་བར་གཤེགས་པ་ཐམས་ཅད་ཀྱི་ཐུགས་ཀྱི་ཡང་སྙིང་
ཉམས་ཆགས་དང་རྟོག་སྒྲིབ་ ཐམས་ ཅད་ སྦྱོང་བར་བྱེད་པ། ཡི་གེ་བརྒྱ་བ་ཞེས་བྱ་བ་།
གཤགས་པ་ཐམས་ཅད་ཀྱི་རྒྱལ་པོ་འདི་དུས་གཅིག་ལ་ལན་བརྒྱ་རྩ་བརྒྱད་དུ་བཟླས་ན་ཉམས་
ཆག་ཐམས་ཅད་བསྐངས་ཏེ། ངན་སོང་གསུམ་དུ་ལྟུང་བ་ལས་ཐར་བར་འགྱུར་རོ། ། ཞེས་
གསུངས། དེ་ལྟར་ཉིན་རེ་བཞིན་དུ་རྡོ་རྗེ་སེམས་དཔའ་བསྒོམ་ཞིང་ཡི་གེ་བརྒྱ་བ་ཉི་ཤུ་རྩ་
གཅིག་རེ་བཟླས་ན། ལྟུང་བ་བྱིན་གྱིས་བརླབས་པས་མང་དུ་མི་འཕེལ་བ་དང༌། ཡི་གེ་
བརྒྱ་ བ་ འབུམ་ ཕྲག་ གཅིག་ བཟླས་ ན་ ལྟུང་བ་ ཐམས་ ཅད་ རྩ་བ་ ནས་ དག་ པར་ གསུངས།
རྣལ་འབྱོར་པ་གང་ཞིག་གི་ཡི་དམ་དུ་བཅས་ནས་འདོན་ནི། མི་དེ་ཚེ་འདི་ལའང་དུས་
གསུམ་གྱི་སངས་ རྒྱས་ ཐམས་ ཅད་ཀྱི་སྲས་ཀྱི་དམ་པར་དགོངས་ནས་སྲུང་སྐྱོབ་མཛད་ལ།
ཤི་འཕོས་ནས་ཀྱང་བདེ་བར་ གཤེགས་ པ་རྣམས་ཀྱི་སྲས་ཀྱི་ཐུ་བོར་འགྱུར་ བ་གདོན་མི་་
ཟའོ། ། ཞེས་ གསུངས་སོ། ། དེས་ན་བླ་མ་རྡོ་རྗེ་སེམས་དཔའ་ནི། རིགས་ བརྒྱ་ རིགས་
གཅིག་ཏུ་འདུས་པའི་རང་བཞིན། གསང་ཆེན་རིགས་གཅིག་རྡོ་རྗེ་སེམས་དཔའ་ཞེས་བྱ་
སྟེ། ཡི་དམ་གྱི་ལྷ་ཞི་ཁྲོ་རབ་འབྱམས་བསམ་གྱིས་མི་ཁྱབ་པ་དག་ཀྱང༌། རྡོ་རྗེ་སེམས་
80



རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་འབྲུ་འགྲེལ་རྣམ་མཁྱེན་ཐར་གླིང་བགྲོད་པའི་ཐེམ་སྐས།
དཔའ་ལ་མ་འདུས་པ་མེད། ངོ་བོ་རྩ་བའི་བླ་མར་དབྱེར་མེད་དུ་བསྒོམས་པས། བླ་མའི་
རྣལ་འབྱོར་ཀྱང་ཀུན་འདུས་ནོར་བུའི་ལུགས་སུ་བསྒོམ་པ་ཞེས་ཤིན་ཏུ་ཟབ་པའི་མཐར་ཐུག་
པ་ཡིན་པས་རྟག་ཏུ་ཉམས་སུ་ལེན་པ་ལ་འབད་པར་བྱའོ། ། །
བཞི་པ་མཐུན་རྐྱེན་ཚོགས་བསགས་པ་མཎྜལ་གྱི་ཁྲིད་ནི། བསོད་ནམས་དང་ཡེ་ཤེས་
ཀྱི་ཚོགས་གཉིས་མ་རྫོགས་ན། དག་པ་གཉིས་ལྡན་གྱི་སངས་རྒྱས་ཐོབ་པའི་ཐབས་མེད།
དེ་བཞིན་དུ་རྣམ་ཀུན་མཆོག་ལྡན་གྱི་སྟོང་ཉིད་ཟབ་མོ་རྟོགས་པའང་ཚོགས་གཉིས་ལ་རག་
ལས་ཏེ། སྡུད་པ་ལས། ཇི་སྲིད་ཚོགས་གཉིས་དམ་པ་དེ་ནི་མ་རྫོགས་པར། ། དེ་སྲིད་
སྟོང་ཉིད་ད མ་པ་དེ་ནི་རྟོགས་མི་བྱེད། ། ཅེས་གསུངས། རྣལ་འབྱོར་གྱི་དབང་ཕྱུག་ཏེ་ལོ་
པའི་ཞལ་ནས། བུ་སྣང་བ་རྟེན་ཅིང་འབྲེལ་འབྱུང་འདི། ། དོན་སྐྱེ་བ་མེད་པར་མ་རྟོགས་
པར། ། ཚོགས་ གཉིས་ ཤིང་རྟའི་འཕང་ལོ་དང༌། ། འབྲལ་བར་མ་བྱེད་ན་རོ་པ། ། ཞེས་་་
གསུངས། དེས་ན་ཇི་སྲིད་རྫོགས་ པའི་ སངས་ རྒྱས་ཀྱི་གོ་འཕང་མ་ཐོབ་བར་དུ་བསོད་
ནམས་དང་ཡེ་ཤེས་ཀྱི་ཚོགས་གཉིས་བསགས་པ་ལ་འབད་དགོས་ཏེ། དེ་ཡང་ཚོགས་་
བསགས་པ་རྣམས་ཀྱི་ནང་ནས་མཆོག་ཏུ་གྱུར་པ་ནི་མཎྜལ་འབུལ་བ་ཡིན། དེ་ལ་མཎྜལ་གྱི་
རྒྱུ་ནི། རང་གི་འབྱོར་བ་དང་བསྟུན་ནས་རབ་གསེར་དངུལ་ལ་སོགས་རིན་པོ་ཆེའི་མཎྜལ།
འབྲིང་འཁར་བ་ལ་སོགས་རྒྱུ་དག་པ། ཐ་མ་རྡོ་ཤིང་ལ་སོགས་པའི་སྟེགས་འཇམ་པོའི་གཞི་
མ་ལ་བྱི་དོར་ལེགས་པར་བྱས་ལ། དྲི་བཟང་དང་བ་བྱུང་གིས་བྱུག དེའི་སྟེང་འགོད་
རྒྱའི་ཚོམ་བུ་ཡང་། རབ་གཡུ། བྱི་རུ། མུ་མེན། མུ་ཏིག་ལ་སོགས་ པ་རིན་པོ་ཆེ།
འབྲིང༌ ཨ་རུ། སྐྱུ་རུ་ལ་ སོགས་ པའི་སྨན་གྱི་འབྲས་བུ། ཐ་མ་ནས། འབྲས། གྲོ།
སྲན་མ་སོགས་འབྲུའི་ཚོམ་བུ་བཀོད་པ་དམིགས་རྟེན་དུ་བྱས་ཏེ། མདུན་གྱི་ནམ་མཁར་སྐུ་
གསུམ་གྱི་ངོ་བོ་རྒྱལ་བ་སྲས་དང་བཅས་པ་ཚོགས་ཞིང་དུ་དམིགས་ལ། ཨོཾ་ཨཱ༔ ཧཱུྃ། ཞེས་
བརྗོད་པ་དང་ཆབས་ཅིག གླིང་བཞི་རི་རབ་ལྷ་གནས་དང་བཅས་པའི་སྟོང་གསུམ་གྱི་
སྟོང་ཆེན་པོའི་འཇིག་རྟེན་བྱེ་བ་ཕྲག་བརྒྱའི་ཞིང་ཁམས་རྣམས་ན། རྒྱལ་སྲིད་རིན་ཆེན་སྣ་
བདུན་ལ་སོགས་པ་ལྷ་དང་མིའི་ཡོ་བྱད་ཀྱི་འབྱོར་ཚོགས་དམ་པས་ཡོངས་སུ་གཏམས་ཤིང་
གང་བ་བློས་བླངས། ཁྱད་པར་བདག་ཏུ་འཛིན་པའི་གཞི་རང་གི་ལུས་ལོངས་སྤྱོད་དུས་
གསུམ་དུ་བསགས་པའི་དགེ་བའི་རྩ་བ་དང་བཅས་པ་མདོར་ན་འཛིན་སེམས་ཀྱིས་གཅེས་



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
དགུར་བཟུང་བ་ཐམས་ཅད་མ་ལུས་པ་ཡོངས་སུ་ལེགས་པར་འབུལ་གྱིས། དམ་པ་ཆོས་ཀྱི་
འཁོར་ལོས་འགྲོ་བ་སེམས་ཅན་རྣམས་ཀྱི་ཁ་ལོ་ཐར་པ་དང་ཐམས་ཅད་མཁྱེན་པའི་ལམ་ལ་
བསྒྱུར་པའི་རྒྱལ་སྲིད་དམ་པ་རང་བཞིན་སྤྲུལ་པའི་སྐུ་ཐོབ་པར་ཤོག་ཅིག་སྙམ་དུ་བསམ་པ་ནི་
ཐུན་མོང་སྤྲུལ་སྐུའི་མཎྜལ། དེའི་སྟེང་ནམ་མཁར་འོག་མིན་བདེ་ཆེན་གྱི་གནས་རྣམ་དག་
སྟུག་པོ་བཀོད་པའི་ཞིང་ཁམས་ཡེ་ཤེས་རིན་པོ་ཆེའི་གཞལ་མེད་ཁང་ན། སྟོན་པ་ལ་སོགས་
ངེས་པ་ལྔ་ལྡན་རིགས་ལྔའི་དཀྱིལ་འཁོར་ཚོམ་བུའི་རྣམ་པ་ཅན་ལ། སྒེག་སོགས་འདོད་
ཡོན་གྱི་ལྷ་མོ་རྣམས་ཀྱིས་མཆོད་པའི་སྤྲིན་གྱི་ཕུང་པོ་བསམ་ཡས་གྲངས་མེད་པ་ཐོགས་པས་
བརྒྱན་པ་བློས་དཔག་ཏུ་མེད་པར་སྤྲུལ་ནས། ལེགས་པར་ཕུལ་བས་ལྷུན་གྲུབ་ལོངས་སྐུའི་
ཞིང་ཁམས་ལ་སྤྱོད་པར་ཤོག་ཅིག་སྙམ་པ་ནི་ཐུན་མིན་ལོངས་སྐུའི་མཎྜལ། དེའི་སྟེང་གི་
དབྱིངས་ལ་སྣང་སྲིད་གདོད་མ་ནས་རྣམ་པར་དག་པ་གཞོན་ནུ་བུམ་པའི་སྐུ་ཡི་གནས་ལུགས་
སྐྱེས་མེད་བསམ་ངོ་དང་བྲལ་བའི་གཞི་ལ། ཐུགས་རྗེ་མ་འགག་འོད་གསལ་གྱི་སྣང་ཆ་སྣང་
གཞི་ལ་སོགས་ཆོས་ཉིད་རྣམ་དག་གི་རོལ་པ་སྣ་ཚོགས་པའི་རྒྱན་ཡེ་ནས་རང་ཤར་བའི། སྐུ་
དང་ཐིག་ལེའི་རྣམ་པར་འཛིན་པ་རྣམ་པར་དག་པའི་ཞིང་སྣང་ཚོམ་བུའི་ཚུལ་དུ་བཀོད་དེ་
ལེགས་པར་ཕུལ་བས་ཀུན་བཟང་ཆོས་སྐུའི་ཞིང་ལ་སྤྱོད་པར་ཤོག་ཅིག་སྙམ་པ་ནི་ཁྱད་པར་
ཆོས་སྐུའི་མཎྜལ་ཡིན་ལ། དེ་ལྟ་བུའི་དམིགས་གནད་ཁོང་དུ་ཆུད་པའི་ངང་ནས་མཎྜལ་
འབུལ་བ་འདི་ནི་ལམ་གྱི་གནས་སྐབས་ཐམས་ཅད་དུ་འདོར་དུ་མི་རུང་བའི་ཉམས་ལེན་ཡིན་
པས་དམ་པ་གསུམ་གྱི་གནད་དང་མ་བྲལ་བའི་ངང་ནས་འབད་པར་བྱ། མཐར་ཚོགས་
ཞིང་རྣམས་རང་ལ་བསྡུས་ཏེ་འཁོར་གསུམ་མི་དམིགས་པའི་ངང་ལ་མཉམ་པར་བཞག་གོ། །
ལྔ་པ་བདུད་བཞི་གཅིག་ཆར་དུ་གཅོད་པ་ཀུ་སཱ་ལིའི་ཚོགས་གསོག་ནི། དེ་ལ་ཀུ་སཱ་ལི་
ཞེས་པ་ནི། སྤྲང་པོའི་དོན་ཡིན་པས་ཚེ་བློས་གཏང་གི་རྣལ་འབྱོར་རི་ཁྲོད་པ་ལྟ་བུ་ཚོགས་
གསོག་པའི་ལོངས་སྤྱོད་གཞན་མི་རྙེད་པ་རྣམས་ཀྱིས་དམིགས་པ་ལ་བརྟེན་ནས་རང་གི་ལུས་
ཀྱི་ མཆོད་ སྦྱིན་ བྱེད་ པ་ ཡིན། ལུས་ ལ་ གཅེས་ འཛིན་ བཅད་ དེ་ མཆོད་ སྦྱིན་ བྱ་ བ་ ནི།
དངོས་པོ་གཞན་གྱི་མཆོད་སྦྱིན་བྱ་བ་ལས་ལྷག་པར་ཡང་ཕན་ཡོན་ཆེ་བ་ཡིན་ཏེ། ཇི་སྐད་
དུ། རྟ་དང་གླང་པོ་བརྒྱ་འགྱུར་ཡིན། །བུ་དང་ཆུང་མ་སྟོང་འགྱུར་ཡིན། །ལུས་ཀྱི་མཆོད་
སྦྱིན་འབུམ་འགྱུར་ཡིན། ། ཞེས་དང༌། མ་གཅིག་གི་ཞལ་ནས། ཆགས་མེད་ལུས་སྦྱིན་
– 82



རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་འབྲུ་འགྲེལ་རྣམ་མཁྱེན་ཐར་གླིང་བགྲོད་པའི་ཐེམ་སྐས།
བྱེད་པ་དེ། །ཚོགས་གཉིས་ཡིན་པར་མ་ཤེས་ནས། །ཕུང་པོ་གཅེས་འཛིན་བྱས་པ་དེ། ། མ་
སྤྲུལ་བའི་སྐུ་ལ་མཐོལ་ལོ་བཤགས། ། ཞེས་གསུངས། དེ་ཡང་རང་སྙིང་དབུས་སུ་སེམས་
རྣམ་པར་ཤེས་པའི་ངོ་བོ་མ་ཅིག་ཁྲོས་མ་ནག་མོ་སྐུ་མདོག་མཐིང་ནག་ཕྱག་གཡས་གྲི་གུག་
ནམ་མཁར་འཕྱར་ཞིང་། གཡོན་ཐོད་ཁྲག་ཐུགས་ཀར་འཛིན་པ། རྣ་ལྟག་གཡས་སུ་
ཕག་ཞལ་ནག་པོས་ངུར་སྒྲ་སྒྲོགས་པ་ཁྲོ་མོའི་ཆ་བྱད་ཅན་གར་སྟབས་ལིང་ངེ་ཡོད་པ་ཞིག་
གསལ་ལ་ཕཊ༔ ཅེས་བརྗོད་པས་རྩ་དབུ་མའི་ལམ་བརྒྱུད་སྤྱི་བོ་ཚངས་པའི་བུ་གར་ཐོན་པར་
བསམ་པའམ། ཡང་ན་འདོན་སྒོམ་ཟུང་དུ་འཇུག་པས། སྡུད་བྱེད་ཐབས་ཀྱི་ཡི་གེ་ ཕ་
དང༌། གཅོད་བྱེད་ཤེས་རབ་ཀྱི་ཡི་གེ་ཊ་སྟེ། དེ་ཡང་ཐབས་སྙིང་རྗེ་ཆེན་པོས་སེམས་ཅན་
ཐམས་ཅད་སྡུད་ཅིང་། ཤེས་རབ་སྟོང་ཉིད་ཟབ་མོས་རང་གཞན་རྣམས་ཀྱི་རྒྱུད་ལ་ཡོད་
པའི་བདག་ཏུ་འཛིན་པ་གཅོད་པར་བྱེད་པས་ན། ཕཊ༔ ཅེས་བྱ། དེ་ནས་རང་གི་ལུས་
ལ་བདག་གཅེས་པར་འཛིན་པའི་བློས་ཞེན་རྟོག་ཐམས་ཅད་རྩ་བ་ནས་བཅད་པའམ་བོར་
བས་ལྷ་བདུད་རང་སར་ཆོམས་པས། རང་སེམས་གཏད་མེད་ཀྱི་རིག་པ་སྤྱི་བོ་ཚངས་པའི་
བུག་སྒོ་ནས་མཁའ་དབྱིངས་ལ་ ཐོན་ཏེ་དབྱིངས་རིག་དབྱེར་མེད་དུ་བསྲེས་ལ་སྐྱེ་འགག་
གནས་གསུམ་དང་བྲལ་བའི་འདུས་མ་བྱས་ཡིན་པས་འཆི་བདག་གི་བདུད་ངང་གིས་བཅོམ་
པས། རང་རིག་ཁྲོས་མར་ལམ་གྱིས་གནས་གྱུར་ཏེ། དེའི་མོད་ལ་རང་ལུས་རོ་རུ་གྱུར་
ནས་ལིང་གིས་འགྱེལ། དེ་ཡང་ཆེ་བ་ཚོ་བ་སྟོང་གསུམ་གྱི་རྒྱ་ཁྱོན་དང་མཉམ་པ་ཞིག་ཏུ་
བསྒོམ། དེ་ནས་རང་ཉིད་ཁྲོས་མར་གསལ་བའི་ཕྱག་གཡས་ན་ཆགས་སྡང་རྨོངས་གསུམ་
གྱི་རྟོག་ཚོགས་ཉོན་མོངས་པའི་བདུད་བཅོམ་བྱེད་ཤེས་རབ་ཡེ་ཤེས་ཀྱི་གྲི་གུག་གིས། རང༌
གི་ལུས་བེམ་པོ་དེའི་སྨིན་མཚམས་སུ་ཚད་ཙམ་བྱས་པས་གཟུགས་ཀྱི་ཕུང་པོའི་བདུད་བཅོམ་
ནས་བམ་རོའི་ཐོད་པ་བྲེགས། ཕྱག་གཡོན་ན་ལས་བྱེད་ཀྱི་ཚུལ་གྱིས་བྷནྡྲ་སྟེ་ཐོད་པ་དེ་ཉིད་
ཐོགས་ཏེ། སྐུ་གསུམ་གྱི་མཚོན་བྱེད་མི་མགོའི་སྒྱེད་པུ་རི་རབ་དང་མཉམ་པ་གསུམ་གྱི་སྟེང་
དུ་དཔྲལ་བ་རང་ལ་ཕྱོགས་པར་བཞག ཐོད་པ་དེའི་ནང་སྟོང་གསུམ་གྱི་རྒྱ་ཁྱོན་དང༌
མཉམ་པ་དེ་གང་བའི་བམ་རོ་དེ་ཉིད་ཕྱག་གཡས་པའི་གྲི་གུག་གིས་བླངས་ཏེ་ཐོད་པར་བཅུག་
ཐོད་པའི་འོག་ན་མེའི་རང་བཞིན་ཡི་གེ་ཨ་ཐུང་དམར་པོ་གནས་པ་ལས་མེ་འབར་ཐོད་པ་
དྲོས་ནང་གི་བམ་རོ་དེ་སོ་རོ་རོ་ཞུ་ནས་ཁོལ་ཏེ་ཐོད་པའི་ཁ་གང་ནས་འབག་བཙོག་དང་དྲི་མ་
—83



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
དག་པའི་ཆ་ཐམས་ཅད་ལྷུ་བ་དང་སྤྲིས་མའི་རྣམ་པར་ཕྱིར་ལུད་དེ། རླངས་པ་འཕྱུར་བ་
ཐོད་པའི་སྟེང་གི་ཧཾ་ཡིག་དཀར་པོ་ལ་ཕོག་པས་ཧཾ་ཡིག་ཀྱང་དྲོས་ཏེ་བདུད་རྩི་དཀར་དམར་
གྱི་རྒྱུན་བབས་པ་ཐོད་པའི་ནང་གི་བདུད་རྩིར་གཉིས་མེད་དུ་འདྲིས་ཤིང་མཐར་ཧཾ་ཡིག་ཀྱང་
འོད་དུ་ལྟེམ་གྱིས་ཞུ་ནས་ཐོད་པའི་བདུད་རྩི་དང་གཉིས་མེད་དུ་ཐིམ་པར་བསམ། དེ་ཡང་།
ཡི་གེ་འབྲུ་གསུམ་གྱི་བྱིན་རླབས་དང་ནུས་པས་འདོད་དགུར་བསྒྱུར་བ་སྟེ། ཨོཾ་གྱིས་ཁ་དོག་
དྲི་རོ་ལ་སོགས་པའི་སྐྱོན་ཐམས་ཅད་སྦྱངས། ཨཱ༔ ཡིས་མང་པོར་སྤེལ། ཧཱུྃ་གིས་གང་ལ་
གང་འདོད་ཀྱི་དངོས་པོར་བསྒྱུར་ཏེ། ཟག་མེད་ཡེ་ཤེས་ཀྱི་བདུད་རྩི་འདོད་རྒུ་ཐམས་ཅད་
འབྱུང་བའི་རང་བཞིན་དུ་གྱུར་པར་བསམ་ལ། ཨོཾ་ཨཱ༔ ཧཱུྃ། ཞེས་དམིགས་པ་མ་ཟིན་གྱི་
བར་དུ་བརྗོད། དེ་ནས་མདུན་གྱི་ནམ་མཁར་རིན་པོ་ཆེའི་ཁྲི་རྐང་ དར་ཟབ་འབོལ་་་་
བརྩེགས་དང་བཅས་པའི་སྟེང་དུ་དྲིན་ཅན་རྩ་བའི་བླ་མ་ཉིད་སྐུ་མདོག་སྨུག་ནག་ཧེ་རུ་ཀའི་
ཆས་ཅན་ཞལ་གཅིག་ཕྱག་གཉིས་སྤྱན་གསུམ་དང་ལྡན་པ། ཕྱག་གཡས་པས་གསེར་གྱི་རྡོ་
རྗེ་རྩེ་ལྔ་བ་ཐུགས་ཀར་གཏོད་པའི་ཚུལ་དུ་འཛིན་ཅིང༌། གཡོན་མཉམ་བཞག་གི་སྟེང་ན་
འཆི་མེད་ཡེ་ཤེས་ཀྱི་བདུད་རྩིས་གང་བའི་ཀ་པཱ་ལ་བསྣམས་པ། མཆན་ཁུང་གཡོན་ན་ཁ་ཊཾ་
ཀ་འཆང་ཞིང་སྐུ་ལ་སྟག་ཤམ་དང་རུས་པའི་རྒྱན་དྲུག་གིས་སྤྲས་པ། དབུ་ལ་ཐོད་པ་སྐམ་
པོ་ལྔས་བརྒྱན་ཅིང་ཞབས་གཉིས་རྒྱལ་པོ་རོལ་པའི་སྟབས་སུ་བཞུགས་པ། དེའི་སྟེང་གི་ཆ་
ལ་བརྒྱུད་པའི་བླ་མ་རྣམས་དང༌། བར་གྱི་ཆ་ལ་ཡི་དམ་མཁའ་འགྲོའི་ལྷ་ཚོགས། ཐོད་
པའི་ཁའི་ཐད་ཀྱི་ནམ་མཁའ་ལ་ཡེ་ཤེས་དང་ལས་ལ་གྲུབ་པའི་ཆོས་སྐྱོང་སྲུང་མའི་ཚོགས་དང་
ཡུལ་ལྷ་གཞི་བདག་ལ་སོགས་པ་འཁོད། དེའི་འོག་གི་ས་གཞིའི་སྟེང་དུ་བགེགས་རིགས་
ལན་ཆགས་ཀྱི་མགྲོན་གཙོ་བོར་གྱུར་པའི་ཁམས་གསུམ་རིགས་དྲུག་གི་སེམས་ ཅན་ཐམས་
ཅད་ཉི་ཟེར་ལ་རྡུལ་འཁྲིགས་པ་ལྟར་གསལ་གདབ། ཕཊ ༔ ཡར་མཆོད་ཡུལ་གྱི་མགྲོན་རྩ་
བརྒྱུད་བླ་མ་རྣམས་ཀྱི་ལྗགས་རྡོ་རྗེའི་སྦུ་གུ་ཅན་དང༌། ཡི་དམ་ལྷ་ཚོགས་རྣམས་ཀྱི་ལྗགས་
རྡོ་རྗེ་དང་འཁོར་ལོ་ལ་སོགས་པའི་རྣམ་པ་ཅན་གྱི་སྦུ་གུས་བདུད་རྩིའི་བཅུད་དྲངས་ཏེ་གསོལ་
བས་ཐུགས་དམ་གྱི་དགྱེས་པ་བསྐངས། རང་གི་ཚོགས་གཉིས་རྫོགས་སྒྲིབ་ གཉིས་ དག
དམ་ཚིག་ཉམས་ཆག་བྱང་ནས་མཆོག་དང་ཐུན་མོང་གི་དངོས་གྲུབ་རྣམ་པ་གཉིས་ཐོབ་པར་
བསམ། མཁའ་འགྲོ་ཆོས་སྐྱོང་སྲུང་མ་རྣམས་ཀྱི་ལྗགས་ཉི་ཟེར་གྱི་སྦུ་གུ་ཅན་གྱིས་བདུད་
=84



རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་འབྲུ་འགྲེལ་རྣམ་མཁྱེན་ཐར་གླིང་བགྲོད་པའི་ཐེམ་སྐས།
རྩིའི་བཅུད་དྲངས་ཏེ་གསོལ། རང་གི་ཚོགས་རྫོགས་སྒྲིབ་པ་དག དམ་ཆོས་བྱང་ཆུབ་
སྒྲུབ་པའི་འགལ་རྐྱེན་བར་ཆད་ཐམས་ཅད་བསལ། མཐུན་རྐྱེན་སྨོན་པའི་ལེགས་ཚོགས་
ཐམས་ཅད་སྤེལ་བར་བསམ། དེ་ནས་རང་ཉིད་ཁོས་མར་གསལ་བའི་ཐུགས་ཀ་ནས་ལས་
བྱེད་ཀྱི་མཁའ་འགྲོ་མ་དཀར་སེར་དམར་ལྗང་མཐིང་ག་བརྒྱ་སྟོང་གྲངས་མེད་པ་ཉི་ཟེར་ལ་
རྡུལ་འཁྲིགས་པ་ལྟར་སྤྲོས་ནས། དེ་དག་གིས་སྣོད་ཡེ་ཤེས་ཀྱི་ཀ་པཱ་ལ་བཅུད་ཟག་མེད་ཀྱི་
བདུད་རྩིས་གང་བ་རེ་རེ་མར་ཁམས་གསུམ་འཁོར་བའི་མགྲོན་དུ་གྱུར་པ་ཐམས་ཅད་ལ་བྱིན་
པས་ མཉེས་ ཤིང་ ཚིམས་ ཏེ། བསད་ པས་ ཚེ་ ཐུང་ བ། འཕྲོག་ པས་ ནོར་ དབུལ་ བ།
བརྡུང་བས་ནད་མང་བ་ལ་སོགས་པའི་ལན་ཆགས་ཐམས་ཅད་བྱང༌། ཁྱད་པར་དུ་གནོད་
བྱེད་གདོན་བགེགས་ཀྱི་རིགས་སུ་གྱུར་ ཐམས་ཅད་ངོམས་ཤིང་ཚིམས་པར་བསམས་པ་ནི་
དཀར་འགྱེད་ཡིན། ཡང་བདུད་རྩི་ཁོལ་བའི་རླངས་པ་ལས་མེ་ཏོག་བདུག་སྤོས། མར་
མེ། དྲི་ཆབ། ཞལ་ཟས། རོལ་མོ། བཀྲ་ཤིས་རྟགས་བརྒྱད། རྒྱལ་སྲིད་སྣ་བདུན།
འཕན་གདུགས་ལ་སོགས་པ་མཆོད་པའི་སྤྲིན་བསམ་གྱིས་མི་ཁྱབ་པ་སྤྲོས་ནས་ཡར་མགྲོན་
རྣམས་ལ་མཆོད། རང་གཞན་སེམས་ཅན་ཐམས་ཅད་ཀྱི་ཚོགས་རྫོགས་སྒྲིབ་པ་དག་པར་
བསམ། ཡང་མར་མགྲོན་ཐམས་ཅད་ལ་སོ་སོའི་གང་ལ་ཅི་འདོད་ཀྱི་ཡོ་བྱད་ཐམས་ཅད་
ཆར་བཞིན་དུ་བབས་པས་ཐམས་ཅད་དགའ་མགུ་ཚིམས་ཤིང་ཡི་རང་པས། ལན་ཆགས་
འཁོར། བུ་ལོན་སོད། ཤ་འཁོན་བྱང༌། ནད་གདོན་དང་སྡིག་སྒྲིབ་དག ཐམས་
ཅད་ཀྱང་ངོམས་ཤིང་ཚིམས། རིགས་དྲུག་སོ་སོའི་ལས་སྣང་སྡུག་བསྔལ་བག་ཆགས་དང༌
བཅས་པ་ཐམས་ཅད་བྲལ་ཏེ། ཕོ་ཐམས་ཅད་འཕགས་པ་སྤྱན་རས་གཟིགས་ཀྱི་གོ་འཕང་།
མོ་ཐམས་ཅད་རྗེ་བཙུན་འཕགས་མ་སྒྲོལ་མའི་གོ་འཕང་ཐོབ་སྟེ་ཁམས་གསུམ་འཁོར་བ་དོང་
ནས་ སྤྲུགས་ པར་ བསམ་ པ་ནི་ཁྲ་ འགྱེད་དོ། ། དམ་ཆོས་བྱང་ཆུབ་སྒྲུབ་པའི་བར་ཆད་མི་
མཐུན་པའི་ཕྱོགས་ཐམས་ཅད་ཆོས་ཉིད་མཉམ་པ་ཉིད་ཀྱི་དབྱིངས་སུ་ཞི་ཞིང༌། རྐྱེན་ངན་
དང་ལས་ཉོན་ཐམས་ཅད་ཀྱི་རྩ་བ་བདག་ཏུ་འཛིན་པ་ཐལ་བའི་རྡུལ་ཕྲན་བཞིན་དུ་རློག་པར་
བསམ་ལ། མཐར་མཆོད་པར་བྱ་བའི་ལས་བདུད་རྩི་ཕུལ་བ་ལ་སོགས་པ་དང་། མཆོད་
པར་བྱེད་པའི་མཁན་པོ་རྣལ་འབྱོར་པ་རང་དང་། མཆོད་པའི་ཡུལ་ཡར་མར་གྱི་མགྲོན་མ་
ལུས་པ་ཀུན་ཀྱང་གཞི་མེད་སྒྱུ་མའི་རང་བཞིན་ལྟ་བུ། ངོ་བོ་གང་དུའང་མ་གྲུབ་པའི་གཤིས་



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
སྐྱེ་མེད་སྤྲོས་པ་ཐམས་ཅད་དང་བྲལ་བ་རང་བཞིན་འགག་མེད་ཀྱི་སྣང་ཆ་མཐའ་དག་མ་
འདྲེས་ཡོངས་སུ་རྫོགས་པ། ཐུགས་རྗེ་ཀུན་ཁྱབ་ཀྱི་རིག་པ་མི་གནས་མཉམ་པ་ཆེན་པོར་
ལྷུན་གྱིས་གྲུབ་པའི་གནས་ལུགས་རྣལ་མ་མ་བཅོས་པའི་ཆོས་ཉིད་ཀྱི་ཀློང་དུ་ཨཱ༔ ཞེས་མི་
དམིགས་པའི་ངང་ལ་མཉམ་པར་བཞག་གོ། ། །
སྤྱིར་གཅོད་གཞུང་རྣམས་ལས། དཀར་འགྱེད་དམར་འགྱེད་ཁྲ་འགྱེད་ནག་འགྱེད་
དེ་འགྱེད་ཆེན་བཞི་ བཤད་ཀྱང༌། འདི་དཀར་འགྱེད་དང་ཁྲ་འགྱེད་གཉིས་ལས་དམར་
འགྱེད་ དང་ ནག་ འགྱེད་ མེད་ པ་ ཡིན། དེ་ ནས་ གཅོད་ ཀྱི་ དབྱེ་ བ་ གསུངས་ པ་ ཡང་།
གཉན་ས་རི་ཁྲོད་འགྲིམས་པ་ཕྱི་ཡི་གཅོད། །ཕུང་པོ་གཟན་དུ་བསྐྱར་བ་ནང་གི་གཅོད། །
ཉག་གཅིག་རྩད་ནས་གཅོད་པ་དོན་གྱི་གཅོད། ། གཅོད་དེ་གསུམ་དང་ལྡན་པའི་རྣལ་འབྱོར་
པ་ལེགས་ཏེ། ། ཞེས་ གསུངས། དེས་ན་གཅོད་བྱེད་པ་ཐམས་ཅད་ཀྱང་མ་རིག་པ་དང་
འཁྲུལ་སྣང་ཐམས་ཅད་ཀྱི་རྩ་བ་བདག་འཛིན་རྩད་ནས་གཅོད་པ་ལ། ཉག་གཅིག་རྩད་
ནས་གཅོད་པ་དོན་གྱི་གཅོད་པ་དང་འཁྲུལ་སྣང་ཐམས་ཅད་ཀྱི་རྩ་བ་བདག་འཛིན་རྩད་ནས་
གཅོད་པ་ལ། ཉག་གཅིག་རྩད་ནས་གཅོད་པ་དོན་གྱི་གཅོད་ཅེས་བྱ་བ་ཡིན་པས། མ་
ཅིག་གི་ཞལ་ནས། ཐོགས་བཅས་བདུད་དང་ཐོགས་མེད་བདུད། ། དགའ་བྲོད་བདུད་
དང་སྙེམས་བྱེད་བདུད། །དེ་ཡང་སྙེམས་བྱེད་བདུད་ལ་ཐུག ། ཅེས་གསུངས། དེས་ན་
འདྲེ་ཞེས་བྱ་བ་བདག་འཛིན་སྙེམས་བྱེད་ཀྱི་བདུད་ཡིན་ལ། ནང་སྙེམས་བྱེད་ཀྱི་རྩ་བ་མ་
ཆོད་པར་དེའི་རྩལ་ལས་བྱུང་བའི་ཕྱི་འཁྲུལ་སྣང་གི་ལྷ་འདྲེ་མེད་པར་བྱེད་མི་ནུས་ཏེ། བྲག་
སྲིན་མོས་ཀྱང༌། རྗེ་བཙུན་ལ། འདྲེ་སེམས་ཀྱི་རྩ་བ་མ་ཤེས་ན། ། འདྲེ་ང་བས་མི་ཚད་
གཞན་ཡང་ཡོད། ། ཁྱོད་ སོང་ཞིག་བྱས་པས་ང་མི་འགྲོ། ། ཞེས་ སོགས་ཞུས་པ་ལྟར་དང༌།
རྗེ་བཙུན་གྱི་ཞལ་ནས་ཀྱང༌། འདྲེ་འདྲེ་རུ་བཟུང་ན་གནོད་པ་ཡིན། །འདྲེ་སེམས་སུ་ཤེས་
ན་ གྲོལ་བ་ཡིན། ། འདྲེ་ སྟོང་པར་རྟོགས་ན་མཆོད་པ་ཡིན། ། ཞེས་ གསུངས། དེས་ན་་
གཅོད་བྱ་ཕྱི་ན་མེད་དེ་ནང་ན་ཡོད་པ་ཤེས་པར་བྱས་ལ། གཅེས་འཛིན་དང་བདག་འཛིན་
རྩ་བ་ནས་བཅད་དེ་ལུས་སྲོག་ཕངས་པ་མེད་པར་ལྷ་འདྲེའི་གཟན་དུ་སྟེར། རྒྱུ་ཞེ་སྡང་དང་
གདུག་རྩུབ་ཞི་སྟེ་བྱམས་སྙིང་རྗེ་བྱང་ཆུབ་ཀྱི་སེམས་བསྐྱེད་པར་བྱ་བ་དང་སྨོན་ལམ་ལ་སོགས་
པ་སྙིང་ཐག་པ་ནས་བྱེད། གཅོད་བྱ་དང་གཅོད་བྱེད་ཐམས་ཅད་ཆོས་ཉིད་མཉམ་པ་ཉིད་
—
8)
—



རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་འབྲུ་འགྲེལ་རྣམ་མཁྱེན་ཐར་གླིང་བགྲོད་པའི་ཐེམ་སྐས།
ཀྱི་ཀློང་དུ་བརྡལ་ན། ནང་སྙེམས་བྱེད་གདོན་གྱི་རྩ་བ་ཆོད་དེ་མཐར་ཐུག་དོན་གྱི་ཆོད་ཚད་
མངོན་དུ་གྱུར་པ་ཡིན་ནོ། །
དྲུག་པ་རྟོགས་པའི་ཡེ་ཤེས་རང་རྒྱུད་ལ་མངོན་དུ་བྱ་བའི་ཐབས་ཀྱི་མཐར་ཐུག་པ་བླ་
མའི་རྣལ་འབྱོར་གྱི་ཁྲིད་ནི། བླ་མའི་རྣལ་འབྱོར་སྒོམ་པ་ལ། བླ་མ་སངས་རྒྱས་དངོས་ཀྱི་
འདུ་ཤེས་བཞག་སྟེ་ཡིད་ཁྱེད་ཤེས་ཀྱི་མོས་གུས་དྲག་པོས་གསོལ་བ་འདེབས་པ་ལ་བརྟེན་ནས་
ཐུགས་ཡིད་དབྱེར་མེད་དུ་འདྲེས་ཏེ་བྱིན་རླབས་འཕོ་བའི་སྟོབས་ཀྱིས་གནས་ལུགས་མ་་
བཅོས་པའི་རྟོགས་པ་རྒྱུད་ལ་སྐྱེས་ཏེ་གྲོལ་བ་ཡིན་པས་ན། ལམ་ཐམས་ཅད་ལས་བླ་མའི་
རྣལ་འབྱོར་ཟབ་པ་ཡིན། ཨ་ཏི་བཀོད་པ་ལས། དྲིན་དང་ལྡན་པའི་བླ་མ་དེ། །སྤྱི་བོའི་
གཙུག་ གམ་སྙིང་གི་དཀྱིལ། ། ཡན་ ལག་མཐིལ་ དུ་ གང་བསྒོམ་པ། ། སངས་ རྒྱས་ སྟོང་ གི་་
དངོས་གྲུབ་ཀྱང༌། །གང་ཟག་དེ་ཡིས་འཛིན་པར་འགྱུར། ། ཞེས་དང༌། དམ་ཚིག་བཀོད་
པའི་རྒྱུད་ལས་ཀྱང་། མཚན་དང་དཔེ་བྱད་ལྡན་པའི་ལྷ། །བསྐལ་བ་འབུམ་དུ་བསྒོམས་པ་
བས། །བླ་མ་སྐད་ཅིག་དྲན་པ་མཆོག ། བསྙེན་སྒྲུབ་བཟླས་པ་ས་ཡ་བས། །བླ་མའི་གསོལ་
འདེབས་ལན་གཅིག་མཆོག ། ཅེས་དང་། དོན་དམ་ལྷན་ཅིག་སྐྱེས་པའི་ཡེ་ཤེས་ནི། །
ཚོགས་བསགས་སྒྲིབ་པ་དག་པའི་ལག་རྗེས་དང་། ། རྟོགས་ལྡན་བླ་མའི་བྱིན་རླབས་ཁོ་ན་
ལས། །ཐབས་གཞན་བསྟེན་པ་རྨོངས་པར་ཤེས་པར་བྱ། །ཞེས་གསུངས། དེ་ལྟ་བུའི་ཟབ་
ལམ་བླ་མའི་རྣལ་འབྱོར་དེ་ཉིད་ཉམས་སུ་བླང་བ་ལ་དོན་གསུམ་སྟེ། ཚོགས་ཞིང་གསལ་
གདབ་པ། ཡན་ལག་བདུན་པ་འབུལ་བ། ཕུར་ཚུགས་སུ་གསོལ་བ་གདབ་པ་དང་།
གསུམ་ལས། དང་པོ་ནི། ཞིང་ཁམས་སྦྱོང་བ་སེམས་སྟོབས་ཆེན་པོའི་སྤྱོད་ཡུལ་ཁྱད་
པར་ཅན་ཡིན་པས། ཨེ་མ་ཧོ། ཞེས་པ་ངོ་མཚར་བའི་དོན་ཏེ། གང་ལ་ངོ་མཚར་ན་
སྣང་སྲིད་དག་པ་རབ་འབྱམས་ཀྱི་སྣང་བ་ལ་ངོ་མཚར། འདི་ལྟར་ནམ་མཁས་གར་ཁྱབ་
ཐམས་ཅད་རང་གི་སྣང་བས་ཁྱབ་པས་སྣང་བས་ཁྱབ་ཚད་ཐམས་ཅད་རང་བྱུང་ལྷུན་གྲུབ་ཏུ་
ཤར་བའི་དག་པ་རབ་འབྱམས་ཀྱི་ཞིང་ཁམས། དབྱིབས་དང༌། རྒྱུན་དང༌། བཀོད་པ།
རྒྱ་ཚད་དང་མཚན་ཉིད་ཐམས་ཅད་རབ་ཏུ་རྫོགས་པ་འོག་མིན་ཟངས་མདོག་དཔལ་རིའི་ཕོ་
བྲང་ལེགས་པར་གསལ་བའི་དབུས་སུ། རང་ཉིད་དབང་གི་སྣོད་དུ་རུང་བ་དང༌། བདེ་
སྟོང་གི་ཡེ་ཤེས་བསྐྱེད་པ་དང༌། རྗེས་སུ་འཛིན་པའི་རྟེན་འབྲེལ་གྱི་ཁྱད་པར་ལས། ངོ་བོ་
87



༄༅། །སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས། །
མཁའ་འགྲོ་ཡེ་ཤེས་མཚོ་རྒྱལ་ཡིན་པ་ལ། རྣམ་པ་རྗེ་བཙུན་རྡོ་རྗེ་རྣལ་འབྱོར་མ་ཞལ་གཅིག་
ཕྱག་གཉིས་སྐུ་མདོག་དམར་མོ་རབ་ཏུ་གསལ་བ། ཕྱག་གཡོན་ན་དུག་གསུམ་རྩེད་ནས་
གཅོད་པའི་གྲི་གུག་དཀུར་བརྟེན་པ། གཡས་ན་མ་རིག་གཏི་མུག་གི་གཉིད་ལས་སློང་བར་
བྱེད་པའི་ཐོད་པའི་ཌ་མ་རུ་ནམ་མཁའི་དབྱིངས་སུ་འཁྲོལ་ཞིང་འཛིན་པ། ཞབས་གཉིས་
མཉམ་པའི་དོར་སྟབས་ཅན་སྤྱན་གསུམ་མདུན་གྱི་ནམ་མཁར་བླ་མའི་ཐུགས་ཀར་རིངས་
པའི་ཚུལ་གྱིས་གཟིགས་པ། སྐུ་གཅེར་མོ་རུས་པའི་རྒྱན་དང་མེ་ཏོག་གི་ཆུན་འཕྱང་ཅན་
སྣང་ལ་རང་བཞིན་མེད་པ་ནམ་མཁའ་ལ་འཇའ་ཚོན་ཤར་བ་ལྟ་བུ་ཞིག་བསྒོམ། དེའི་སྤྱི་
བོར་མདའ་གང་ཙམ་གྱི་སྟེང་གི་མདུན་ཕྱོགས་ཀྱི་ནམ་མཁར་སྣ་ཚོགས་པདྨ་འདབ་མ་འབུམ་
བརྡལ་ཟེའུ་འབྲུ་ཉི་ཟླའི་གདན་དང་བཅས་པའི་སྟེང་དུ། ངོ་བོ་སྐྱབས་གནས་ཀུན་འདུས་
མཚུངས་མེད་ཐུགས་རྗེའི་གཏེར་མཛོད་དཔལ་ལྡན་རྩ་བའི་བླ་མ་དང་དབྱེར་མེད་པའི་རྣམ་
པ་མོ་རྒྱན་ཆེན་པོ་ལྷོ་ནུབ་འོ་མ་ཅན་གྱི་རྒྱ་མཚོ་ལས་ཕ་ཡི་རྒྱ་ལས་མ་བསྐྱེད། མ་ཡི་རྐྱེན་ལས་
མ་གྲུབ། པདྨ་གེ་སར་གྱི་སྡོང་པོར་རིག་པ་ཐོལ་སྐྱེས་སུ་འཁྲུངས་ཤིང་མི་འགྱུར་རྡོ་རྗེ་ལྟ་
བུའི་སྐུ་བརྙེས་པ་མཆོག་གི་སྤྲུལ་བའི་སྐུ། སྐུ་མདོག་དཀར་ལ་དམར་བའི་མདངས་དང་
ལྡན་པ་གཞོན་ནུ་ལོ་བརྒྱད་ལོན་པའི་ཤ་ཚུགས་ཅན། སྐུ་ལ་གསང་སྔགས་ཀྱི་ཐེག་པ་རྫོགས་
པའི་རྟགས་སུ་ཕོད་ཁ་མཐིང་ནག ཉན་ཐོས་ཀྱི་ཆོས་གོས་དམར་སེར། བྱང་སེམས་ཀྱི་
ཟ་བེར་སྨུག་ནག མདུང་མ་དམར་པོ་དང་གསང་གོས་དཀར་པོ་གསོལ་བ། ཆོས་ཐམས་
ཅད་དེ་བཞིན་ཉིད་དུ་རོ་གཅིག་པའི་བརྡར་ཞལ་གཅིག ཐབས་དང་ཤེས་རབ་འབྲེལ་བས་
ཕྱག་གཉིས། རང་དོན་གྱི་མཛད་པ་བརྟུལ་ནས་གཞན་དོན་ལ་ཞུགས་པའི་བརྡར་ཞབས་
གཉིས་རྒྱལ་པོ་རོལ་བའི་སྟབས་སུ་བཞུགས་པ། ཕྱག་གཡས་གསེར་གྱི་རྡོ་རྗེ་རྩེ་ལྔ་བ་ཐུགས་
ཀར་སྡིགས་མཛུབ་ཀྱིས་འཛིན་པ། གཡོན་མཉམ་པར་བཞག་པའི་སྟེང་ན་ཐོད་པ་འཆི་
མེད་ཡེ་ཤེས་ཀྱི་བདུད་རྩིས་བཀང་བའི་ཚེའི་བུམ་པ་དཔག་བསམ་ཤིང་གི་ཁ་རྒྱན་དང་བཅས་
པ་བསྣམས་པ། དབུ་ལ་འདབ་མ་ལྔ་ལྡན་གྱི་པདྨའི་གཉེན་ཞུ་གསོལ་བ། མཆན་ཁུང་
གཡོན་པ་ན་བདེ་སྟོང་གཉིས་མེད་དུ་སྦྱོར་བའི་ཡུམ་མཆོག་མཁའ་འགྲོའི་དབང་ཕྱུག་ལྷ་ལྕམ་
མ་མནྡྷ་ ར་ བ། སྦས་ པའི་ ངང་ཚུལ་ གྱིས་ ཁ་ ཊཱི་ རྩེ་ གསུམ་ གྱི་རྣམ་ པར་ བསྣམས་ ཤིང༌།
འཇའ་ཚོན་སྣ་ལྔའི་ཟེར་ཐག་འཕྲོ་བའི་ཐིག་ལེའི་འོད་ཕུང་གི་ཀློང་ན་བཞུགས་པ། དེའི་ཕྱི་
= 88 —



རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་འབྲུ་འགྲེལ་རྣམ་མཁྱེན་ཐར་གླིང་བགྲོད་པའི་ཐེམ་སྐས།
འཁོར་དུ་འོད་ལྔའི་དྲ་བས་ རབ་ ཏུ་མཛེས་པ་མིག་མངས་རིས་སུ་འབྲེལ་བའི་ནང་ ཁོངས་
འཇའ་འོད་ཀྱི་ཐིག་ལེ་ཟླུམ་པོར་འཁྱིལ་བའི་ཀློང་དུ། སྤྲུལ་པའི་རྣམ་རོལ་རྒྱ་གར་གྱི་རིག་
འཛིན་བརྒྱུད། བོད་ཀྱི་རྗེ་འབངས་ཉི་ཤུ་རྩ་ལྔ་དང༌། གཞན་ཡང་རྒྱ་བོད་ཀྱི་པཎ་ཆེན་
གྲུབ་ཐོབ་རིག་པ་འཛིན་པ་རྣམས་དང་ཡི་དམ་རྒྱལ་བ་ཞི་ཁྲོ་རབ་འབྱམས་ཀྱི་ལྷ་ཚོགས། ཡེ་
ཤེས་ཀྱི་མཁའ་འགྲོ་ཆོས་སྐྱོང་བའི་སྲུང་མ་དམ་ཅན་རྒྱ་མཚོའི་ལྷ་ཚོགས་སྤྲིན་གྱི་ཕུང་པོ་ལྟར་
གཏིབས་ཤིང་བཞུགས་པ། དེ་ཐམས་ཅད་ཀྱང་རྣམ་པ་གསལ་ལ་ངོ་བོས་སྟོང་པ་མེ་ལོང་གི་
གཟུགས་བརྙན་ལྟར་གསལ་བ་མཉམ་ཉིད་གནས་ལུགས་འོད་གསལ་ཆེན་པོའི་ངང་དུ་ཐ་
མལ་གྱི་སྣང་བ་རང་འགགས་སུ་འགྲོ་བ་ཞིག་གསལ་གདབ། དེ་ནས་མོས་གུས་ཀྱི་གདུང་བ་
དྲག་པོས། ཧཱུྃ་ཞེས་པ་སོགས་མི་ཕམ་རྣམ་པར་རྒྱལ་པས་ཚིག་བདུན་གསོལ་འདེབས་ཀྱི་
རྣམ་བཤད་ལས། རང་བྱུང་ཐུགས་ཀྱི་ས་བོན་ཧཱུྃ་ཞེས་པས་ཐུགས་དམ་བསྐུལ་བའི་ཐོག་མ་
བྱས་ནས་རི་རབ་ཀྱི་ལྷོ་ཕྱོགས་འཛམ་བུའི་གླིང་འདིར་ཡུལ་དྲུག་ལ་སོགས་པའི་རྣམ་པར་དབྱེ་
བ་ལས་ནུབ་ན་རིག་པ་འཛིན་པའི་གནས་ཨོ་རྒྱན་མཁའ་འགྲོའི་ཡུལ་གྱི་ནུབ་བྱང་གི་མཚམས་
ཞིག་ན། དྲི་མེད་ཡན་ལག་བརྒྱད་དང་ལྡན་པའི་ཆུ་གཏེར་དྷ་ན་ཀོ་ཤ་ཞེས་པ་རྣམ་ཀུན་
མཆོག་ལྡན་སྟོང་ཉིད་དབྱིངས་ཀྱི་བཙུན་མོའི་རང་གཟུགས་ཐུན་མོང་གི་སྣང་ངོར་ཡང་ཕུན་
སུམ་ཚོགས་པའི་ཡོན་ཏན་དུ་མས་ཕྱུག་པ་དེར། མེ་ཏོག་པདྨའི་ཚལ་ཀུན་ ཏུ་ཡོད་པའི་
དབུས་སུ་དེ་དག་གི་དམར་པོར་གྱུར་པའི་མེ་ཏོག་པདྨ་ལོ་འདབ་དང་གེ་སར་གྱིས་ཡོངས་སུ་
མཛེས་པའི་སྡོང་པོ་ལས་ཡེ་ཤེས་ལྔ་མཚོན་བྱེད་ཁ་དོག་རིགས་ལྔར་གསལ་བས་མེ་ཏོག་ལྔའི་
དབུས་སུ་པདྨའི་རིགས་དམར་པོའི་ལྟེ་བ་ལ། དུས་གསུམ་རྒྱལ་བ་རབ་འབྱམས་ཀྱི་གསང་
བ་གསུམ་གྱི་བྱིན་རླབས་ཡོན་ཏན་ཐམས་ཅད་ཡི་གེ་ཧཱི ཡི་རྣམ་པར་གཅིག་ཏུ་བསྡུས་ནས་
རྒྱལ་བ་འོད་མཚན་སྟོང་འབར་གྱི་ཐུགས་ཀ་ཟག་མེད་རིན་པོ་ཆེའི་མཛོད་བཀྲ་ཤིས་དཔལ་གྱི་
བེའུ་ལ་གཏམས་པ་དེ་ཉིད། ལྔ་ལྡན་འོད་ཟེར་གྱི་ཕུང་པོ་དང་བཅས་པ་གདུལ་བྱ་འདུལ་
བའི་དུས་ལ་བབ་པ་ན། ཕྱོགས་བཅུའི་རྒྱལ་བ་རབ་འབྱམས་སྲས་དང་བཅས་པས་ཕྱག་
གིས་མེ་ཏོག་འཐོར་ཞིང༌། མ་ལུས་པའི་ཞིང་གི་དཔའ་བོ་མཁའ་འགྲོ་དམ་ཅན་སྲུང་མའི་
ཚོགས་དང་བཅས་པས་རྡོ་རྗེའི་གླུ་གར་དང་བཅས་ཏེ་ས་གསུམ་གྱི་སྐྱེ་དགུའི་སྙིང་དགའ་བའི་
དབུགས་འབྱིན་ པའི་ སླད་ དུ་ མེ་ཏོག་དབུས་ མའི་ཟེའུ་ འབྲུར་ བབས་པ་ལས། སྲིད་པ་
89



t
Hig2
༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
གསུམ་ན་མཚུངས་མེད་འཇིགས་བྲལ་གྱི་སློབ་དཔོན་ཆེན་པོ་རིག་འཛིན་རྒྱལ་པོའི་སྐུར་གྱུར་
པ་ནི། འདི་ལྟར་ཆེ་བའི་ཡོན་ཏན་དུ་མས་ཁྱད་པར་འཕགས་པ། སྐུ་བསོད་ནམས་ཆེན་
པོས་འདུལ་བ། གསུང་རྗེས་སུ་བསྟན་པས་འདུལ་བ། ཐུགས་རིག་པས་འདུལ་བ། རྫུ་
འཕྲུལ་བསམ་གྱིས་མི་ཁྱབ་པས་སྐྱེ་དགུ་ཐར་ལམ་ལ་འདྲེན་པའི་ཚུལ་ནི་འདི་ལྟ་སྟེ། རང་
བྱུང་ཟག་མེད་ཀྱི་སྐུ་མཚན་དཔེ་བཞིན་ལེགས་ཀྱི་རྣམ་པར་བསྟན་པ་རྒྱལ་པོ་ཨིནྡྲ་བྷུ་ཏིའི་སྲས་
སུ་དབང་ བསྐུར་ བ། རྒྱལ་སྲིད་ སྤང་བ་དུར་ཁྲོད་ བརྒྱད་དུ་བརྟུལ་ཞུགས་ཀྱི་སྤྱོད་པ་་་
བསྐྱངས་པ། ཕྱི་ནང་གི་ཐེག་པ་རྒྱ་མཚོར་སྦྱངས་པའི་ཚུལ་མཛད་པ། རྣམ་ཐར་བསམ་
གྱིས་མི་ཁྱབ་པའི་བཀོད་པ་དུ་མས་སྒྱུ་འཕྲུལ་རོལ་པ་མཚན་བརྒྱད་ཀྱི་རྣམ་པར་བསྟན་པ།
བདུད་སྲིན་དམ་སྲི་མཐུ་ སྟོབས་ རྡོ་ རྗེས་ཚར་བཅད་ ཅིང་ སྣང་སྲིད་དྲེགས་ པས་ དབང་ དུ་
བསྡུས་པ། སྐྱེ་བོ་མང་པོ་གསང་ཆེན་སྨིན་གྲོལ་གྱི་ལམ་ལ་བཀོད་པ་སོགས་ས་གསུམ་ངོ་
མཚར་སྙན་པའི་གཏམ་གྱིས་ཕུལ་དུ་གྱུར་པ་དེ་ལྟ་བུའི་ཡ་མཚན་རྨད་དུ་བྱུང་བའི་ཚུལ་ནི།
རྗེ་སངས་རྒྱས་གཉིས་པའི་རྣམ་ཐར་བཀའ་གཏེར་གྱི་ལུང་ཚད་མས་ཡིད་ཆེས་པར་བྱ་ལ།
དེ་ལྟ་བུའི་བདག་ཉིད་ཆེན་པོར་ནི་ཐུན་མོང་གི་གྲུབ་པ་ཙམ་མིན་པར། གདོད་ནས་མངོན་
པར་བྱང་ཆུབ་པའི་བདག་ཉིད། མཆོག་གི་དངོས་གྲུབ་ཟུང་འཇུག་རྡོ་རྗེ་འཆང་ཆེན་པོ་
ཉིད་དུ་མངའ་དབང་འབྱོར་བའ མ་མངའ་བརྙེས་པའི་མགོན་པོ་དེ་ལ། མཚན་པདྨ་འབྱུང་
གནས་ཞེས་སུ་ཞིང་རབ་འབྱམས་ཀྱི་ཐ་གྲུ་ཀུན་ཏུ་མངོན་པར་གྲགས་པ། དེ་ཉིད་འཁོར་
དང་བཅས་པ་ནི་སྐྱབས་གསུམ་ཀུན་འདུས་ཀྱི་ངོ་བོ་མི་བསླུ་བའི་སྐྱབས་གནས་མཐར་ཐུག་ཏུ་
ཡིད་ཆེས་པས་གསོལ་བ་གདབ་པའི་ཡུལ་ངོས་བཟུང་བའོ། ། དེ་ལྟ་བུ་ཆེ་བའི་མཆོག་རིག་
འཛིན་གྱི་རྒྱལ་པོ་དེ་ལ། འཁོར་དུ་གསང་སྔགས་ཀྱི་གདུལ་བྱ་ཁྱད་པར་ཅན་དཔའ་བོ་དང་
མཁའ་འགྲོ་གྲངས་མེད་བསམ་གྱིས་མི་ཁྱབ་པས་ན་མང་པོས་བསྐོར་བ་ཏིལ་གོང་བུ་ཁ་ཕྱེ་བ་
ལྟར་བཞུགས་ཤིང་དོན་ལ་རྩ་གསུམ་དམ་ཅན་རྒྱ་མཚོ་མ་ཚང་པ་མེད་པ་སྟེ། འཁོར་རྣམས་
ཀྱང་གཙོ་བོའི་ཡེ་ཤེས་གང་འདུལ་སྒྱུ་མའི་རོལ་པ་ལས་མ་འདས་པས་ན་གཙོ་འཁོར་ཐ་མི་
དད་པའི་རང་བཞིན་དེ་རྣམས་གསོལ་བ་འདེབས་པའི་ཡུལ་ལོ། །ཇི་ལྟར་ཡིད་ཆེས་ཀྱིས་
གསོལ་བ་འདེབས་པའི་ཚུལ་ནི། མགོན་པོ་དེ་དག་གི་ཡོན་ཏན་ཡིད་བཞིན་རིན་པོ་ཆེ་ལ་
དང་འདོད་ཡིད་ཆེས་ཀྱི་དད་པ་དང་མཚུངས་ལྡན་གྱི་སེམས་པས་ཀུན་ནས་བསླང་སྟེ་དེའི་
90



རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་འབྲུ་འགྲེལ་རྣམ་མཁྱེན་ཐར་གླིང་བགྲོད་པའི་ཐེམ་སྐས།
རྣམ་འགྱུར་ལུས་ངག་ཏུ་ཐོན་པས་གསོལ་བ་འདེབས་པ་དང་ཕྱག་འཚལ་བ་ལ་སོགས་པའོ། །
དེ་ཡང་སྐྱབས་ཡུལ་དེ་དག་གི་ཡོན་ཏན་མི་བསླུ་བ་ཤེས་ཤིང༌། འཇིག་རྟེན་གྱི་ཆོས་གཞན་
ཐམས་ཅད་སྤུན་པ་འཕྱར་བའི་ཚུལ་ལྟར་བཏང་ནས་གཅིག་ཏུ་བློ་གཏད་ཁེལ་བའི་བསམ་
པས། མགོན་པོ་ཁྱེད་ཀྱི་རྗེས་སུ་བདག་གཞན་ཐམས་ཅད་འཇུག་ཅིང་དེ་ལས་མི་འདའ་
བར་བསྒྲུབ་པ་ཡིན་ལགས་ཀྱི་རྒྱུ་མཚན་དེས་ན་མི་བསླུ་བའི་མགོན་པོ་ཁྱོད་ཐུགས་རྗེ་ཚད་མེད་
པའི་རང་བཞིན་ཡིན་པས་དུས་ད་ལྟ་ཉིད་དུ། སྡུག་བསྔལ་གསུམ་གྱི་རྒྱ་མཚོར་འཕྱན་པ་
བདག་དང་བདག་འདྲའི་སེམས་ཅན་རྣམས་ཡལ་བར་མ་དོར་བར། ཐུགས་གསུང་སྐུ་ཡི་
གསང་བ་བསམ་གྱིས་མི་ཁྱབ་པའི་བྱིན་གྱིས། ཇི་ ལྟར་ ལྕགས་ ལ་ གསེར་འགྱུར་ གྱི་རྩིས་
བཏབ་པ་ལྟར། བདག་གཞན་རེ་ལྟོས་སྐྱབས་འཚོལ་རྣམས་ཀྱི་ལུས་ངག་ཡིད་གསུམ་རློབས་
ཕྱིར། རྔ་ ཡབ་ དཔལ་ རི་ སོགས་ རང༌ བཞིན་ སྤྲུལ་ པ་ སྐུའི་ ཞིང་ གང་ ན་ བཞུགས་ ཀྱང་།
ཐུགས་རྗེའི་རྩལ་ཆེན་པོས་གནས་འདིར་གཤེགས་སུ་གསོལ། ཞེས་བྱིན་རླབས་བསྐུལ་བའི་
ཚིག་སྨོས་ནས་སྔགས་ཚིག་ཀྱང་བསྒྲགས་པར་བྱ་སྟེ། འདི་ལྟར་གུ་རུ་ནི་ཡོན་ཏན་ཐམས་
ཅད་ཀྱིས་ལྕི་བ་ བླ་ མ་སྟེ་ གོང་ན་མེད་པ། པདྨ་ནི་ ཨོ་རྒྱན་ཆེན་ པོའི་ མཚན་གྱི་ཐོག་མ།
སིདྷི་ནི་དོན་དུ་གཉེར་བྱ་མཆོག་ཐུན་གྱི་དངོས་གྲུབ། ཧཱུྃ་ནི་དངོས་གྲུབ་དེ་ལྟ་བུ་སྩོལ་ཅིག་
པར་དོན་གྱིས་བསྐུལ་བའོ། ། ཞེས་ཚིག་བདུན་གསོལ་འདེབས་མོས་གུས་ཀྱི་གདུང་ཤུགས་
དྲག་པོ་དང་བཅས་ཏེ་བསྐུལ་བས། ཟངས་མདོག་དཔལ་གྱི་རི་བོ་པདྨ་འོད་ཀྱི་ཕོ་བྲང་རྟེན་
དང་བརྟེན་པར་བཅས་པ་ཐམས་ཅད་དངོས་སུ་བྱོན་ཏེ། རང་གི་མདུན་གྱི་ནམ་མཁར་
བསྐྱེད་པའི་དམ་ཚིག་པ་ལ་ཆུ་ལ་ཆུ་བཞག་ལྟར་གཉིས་སུ་མེད་པར་ཐིམ་པར་བསམ། །
གཉིས་པ་ཡན་ལག་བདུན་པ་འབུལ་བ་ནི། འདི་ལྟར་རྡོ་རྗེ་ཐེག་པའི་ལམ་ཐབས་
མང་ བ་ དང་། དཀའ་ བ་ མེད་ པ་ དང༌། དབང་ པོ་ རྣོན་ པོའི་ སྤྱོད་ ཡུལ་ ཡིན་ པས།
སེམས་སྟོབས་ཆེན་པོས་ཚོགས་བསགས་པ་ལ་རྒྱུན་ཆགས་སུ་བསླབས་པས། ཕ་རོལ་ཏུ་
ཕྱིན་པའི་བསྐལ་པ་ཆེན་པོའི་ཚོགས་འདིར་སྐད་ཅིག་མ་ལ་འདུམས་ནས་ཚེ་གཅིག་ལ་སོགས་
པར་གྲོལ་བ་ཡིན་ནོ། ། དེའི་ཕྱིར་གསང་བ་བླ་ན་མེད་པའི་ཚོགས་ཞིང་གི་རབ་དང་ཕུལ་དུ་
གྱུར་པ་ཡང་རྡོ་རྗེ་སློབ་དཔོན་ཉག་གཅིག་ཏུ་ངེས་པས་བླ་མའི་རྣལ་འབྱོར་དང་རྗེས་སུ་འབྲེལ་
བར་བྱུང་ལ། དེ་ལ་ཚོགས་གསོག་པའི་སྒོ་མཐའ་ཡས་པ་ཡན་ལག་བདུན་དུ་འདུ་བ་ལས།
91
—



༄༅། །སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས། །
དང་པོ་ང་རྒྱལ་གྱི་གཉེན་པོ་ཕྱག་འཚལ་བའི་ཡན་ལག་ནི། ཧཱུྃ༔ ཞེས་བརྗོད་དེ་རང་
ཉིད་རྣལ་འབྱོར་མར་གསལ་བའི་ཐུགས་ཀ་ནས་བདག་ལུས་ཐ་མལ་གྱི་ཚུལ་བརྒྱ་སྟོང་གྲངས་
མེད་པ་ཞིང་གི་རྡུལ་ཕྲན་ཇི་སྙེད་ཀྱི་གྲངས་ཙམ་དུ་རྣམ་པར་སྤྲུལ་ཏེ་ཁམས་གསུམ་གྱི་སེམས་
ཅན་དང་ལྷན་ཅིག་པས་ཐལ་མོ་སྤྱི་མགྲིན་སྙིང་ཁ་གསུམ་དུ་སྦྱར་ལ། དཔྲལ་བ། ལག་
མཐིལ་གཉིས། པུས་མོ་གཉིས་ཏེ་ལུས་ཀྱི་མ་ལྔ་ས་ལ་ཕབས་ཏེ་ ཕྱག་ འཚལ་ ལོ། ། ཞེས་
འདོན་སྒོམ་ཟུང་དུ་འཇུག་པར་བྱས་པས། ཉོན་མོངས་དུག་ལྔའི་སྒྲིབ་པ་འདག་པ་དང་།
སྐུ་གསུང་ཐུགས་ཡོན་ཏན་འཕྲིན་ལས་ལྔའི་བྱིན་རླབས་ཐོབ་པ་ལ་སོགས་པའི་དགོས་པ་ཡོད་
པས་དེ་ལྟར་བྱའོ། ། །
གཉིས་ པ་ སེར་སྣའི་ གཉེན་ པོ་ མཆོད་པ་འབུལ་བའི་ཡན་ལག་ནི། དངོས་ སུ་ ཅི་
འབྱོར་བའི་མཆོད་པ་སེར་སྣས་མ་བཅིངས་པས་རྒྱུ་བཟང་བ། སྤུས་ལེགས་པ། གཙང་
ཞིང་མཛེས་པ། བཀོད་ལེགས་པར་བཤམས་པ་ལ་དམིགས་རྟེན་བྱས་ཏེ་ཡིད་ཀྱིས་ནམ་
མཁའ་དང་ས་གཞི་ཐམས་ཅད་ལྷ་མིའི་མཆོད་རྫས། མེ་ཏོག གདུག་སྤོས། མར་མེ།
དྲི་ ཆབ་ ལ་ སོགས་ པ་ དང༌། གཞལ་ མེད་ ཁང་། ཡུལ་ མཁར། ཀུན་ དགའ་ ར་ བ།
རྒྱལ་སྲིད་སྣ་བདུན། བཀྲ་ཤིས་རྟགས་བརྒྱད། རྡོ་རྗེའི་ལྷ་མོ་བཅུ་དྲུག་ལ་སོགས་པས་གླུ་
གར་དང་རོལ་མོའི་སྤྲིན་ཕུང་བྱང་ཆུབ་སེམས་དཔའ་ཀུན་ཏུ་བཟང་པོའི་མཆོད་པའི་རྗེས་སུ་
འགྲོ་བ་སྤྲུལ་ཞིང་ཏིང་ངེ་འཛིན་ཟབ་མོའི་མཐུས། སྣང་ཞིང་སྲིད་པའི་ཆོས་སོ་ཅོག་མཆོད་
པའི་ཕྱག་རྒྱར་དམིགས་ཏེ་འབུལ་བའོ། །
གསུམ་པ་ཞེ་སྡང་གི་གཉེན་པོ་སྡིག་པ་བཤགས་པའི་ཡན་ལག་ནི། ཚེ་འཁོར་བ་ཐོག་
མ་མེད་པ་ནས་དེ་རིང་ཡན་ཆད་དུ་དྲན་པ་དང་མི་དྲན་པའི་སྡིག་ལྟུང་ལུས་ངག་ཡིད་དེ་སྒོ་
གསུམ་གྱི་མི་དགེའི་ལས་ལམ་བཅུ། མཚམས་མེད་པ་ལྔ། དེ་དང་ཉེ་བ་ལྔ། ལྕི་བ་བཞི།
ལོག་པ་བརྒྱད། དཀོན་མཆོག་གི་དཀོར་ལ་འབགས་པ་ཅི་བསགས་པ་རྣམས་མ་ལུས་པ་
ཀུན་ཀྱང་གནོང་འགྱོད་དྲག་པོས་མཐོལ་ལོ་བཤགས་སོ། ། སླན་ཆད་མི་བགྱིད་དོ་སྙམ་པས་
སྟོབས་བཞིའི་དག་པ་དྲན་པའི་ངང་ནས་བཤགས་པས། སྡིག་སྒྲིབ་ཐམས་ཅད་རང་གི་ལྕེ་
ཐོག་ཏུ་ནག་ཕུང་གིས་འདུས་པ་ལ། ཚོགས་ཞིང་ལྷ་ཚོགས་རྣམས་ཀྱི་སྐུ་གསུང་ཐུགས་ལས་
འོད་ཟེར་བྱུང་བ་ཕོག་པས་དྲི་མ་བཀྲུས་པ་བཞིན་དག་པར་བསམ་ལ་རང་བཞིན་གྱིས་འོད་



རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་འབྲུ་འགྲེལ་རྣམ་མཁྱེན་ཐར་གླིང་བགྲོད་པའི་ཐེམ་སྐས།
གསལ་བ་ཆོས་སྐུའི་དགོངས་པ་ནམ་མཁའ་ལྟ་བུའི་ངང་དུ་བཤུག་བྱ་བཤེགས་བྱེད་བྲལ་བའི་
ངང་ལ་མཉམ་པར་བཞག་གོ། །
བཞི་པ་ཕྲག་དོག་གི་གཉེན་པོ་རྗེས་སུ་ཡི་རང་བའི་ཡན་ལག་ནི། རྒྱལ་བ་རྣམས་ཀྱིས་
སེམས་ཅན་གྱི་དོན་དུ་ཆོས་ཀྱི་འཁོར་ལོ་ཆེན་པོ་བསྐོར་བ། བྱང་ཆུབ་སེམས་དཔའ་རྣམས་
ཀྱི་སྤྱོད་པ་རླབས་པོ་ཆེ། སེམས་ཅན་རྣམས་ཀྱི་བསོད་ནམས་དང་ཐར་བ་ཆ་མཐུན་གྱི་དགེ་
བ། རང་གིས་སྔར་བྱས་པ། ད་ལྟ་བྱེད་བཞིན་པ། ཕྱིས་བྱེད་པར་ངེས་པ་ལ་སོགས་
ཀུན་རྫོབ་དང་དོན་དམ་པའི་བདེན་པ་རྣམ་པ་གཉིས་ཀྱིས་ བསྡུས་པ་ཡི། རང་ གཞན་
ཐམས་ཅད་ཀྱི་དགེ་བའི་ཚོགས་ཟག་བཅས་དང་ཟག་མེད་ཀུན་ལ་སྙིང་ཐག་པ་ནས་དགའ་བ་
ཆེན་པོས་རྗེས་སུ་ཡི་རངས་པའོ། ། །
ལྔ་བ་གཏི་མུག་གི་གཉེན་པོ་ཆོས་ཀྱི་འཁོར་ལོ་བསྐོར་བར་བསྐུལ་བའི་ཡན་ལག་ནི།
སངས་རྒྱས་དང་བྱང་ཆུབ་སེམས་དཔའ་བླ་མ་དགེ་བའི་བཤེས་གཉེན་ལ་སོགས་པ་གཞན་
དོན་རླབས་པོ་ཆེའི་ཁུར་བཟོད་པ་རྣམས། འགྲོ་བའི་ལོག་སྒྲུབ་དང་སྐྱོ་ངལ་གྱིས་ཐུགས་
སུན་ནས་ཆོས་མི་གསུང་བར་ཞི་བདེར་གཞོལ་བ་དག་གི་དྲུང་དུ། བདག་ལུས་བྱེ་བ་བརྒྱ་
སྟོང་གྲངས་མེད་པར་སྤྲུལ་ནས། གསེར་གྱི་འཁོར་ལོ་རྩིབས་སྟོང་དང༌། དུང་དཀར་པོ་
གཡས་སུ་འཁྱིལ་བ་ལ་སོགས་ཕུལ་ཏེ། གདུལ་བྱའི་ཁམས་དང་དབང་པོ་དང་བསམ་པའི་
བྱེ་བྲག་ གི་ རིམ་ པ་ ལྟར་དུ། ཕྱི་ཀུན་འབྱུང༌ འདྲེན་ པ། ནང༌དཀའ་ཐུབ་རིག་བྱེད།
གསང་བ་དབང་བསྒྱུར་ཐབས་ཀྱི་ཐེག་པ་གསུམ་གྱི་ཆོས་འཁོར་གདུལ་བྱ་གང་ལ་གང་འདུལ་
གྱི་ཚུལ་དུ་བསྒོར་བར་བསྐུལ་ཞིང་གསོལ་བ་འདེབས་པ་ཡིན་ནོ། །
དྲུག་པ་ལོག་ལྟའི་གཉེན་པོ་མྱ་ངན་ལས་མི་འདའ་བར་གསོལ་བ་འདེབས་པའི་ཡན་
ལག་ནི། ཞིང་ཁམས་འདི་དང་གཞན་དག་བླ་མ་དང་སངས་རྒྱས་བྱང་ཆུབ་སེམས་དཔའ་
གང་དག སེམས་ཅན་གྱི་དོན་མཛད་ཟིན་ནས་མྱ་ངན་ལས་འདའ་བར་བཞེད་པ་དག་གི་
མདུན་དུ། སྔོན་དགེ་བསྙེན་ཙུན་དས་གསོལ་བ་བཏབ་པ་ལྟར། བདག་ལུས་མང་པོར་
སྤྲུལ་ཏེ། དུས་ཇི་སྲིད་ ཁམས་གསུམ་གྱི་འཁོར་བ་མ་སྟོང་གི་བར་དུ། མྱ་ངན་ལས་མི་
འདའ་བར་སེམས་ཅན་ཐམས་ཅད་ལ་ཕན་པ་དང་བདེ་བའི་ཕྱིར་བཞུགས་སུ་གསོལ་ཞེས་
གསོལ་བ་འདེབས་པའོ། །
93



༄༅། །སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
བདུན་པ་ཐེ་ཚོམ་དང་ལུང་མ་བསྟན་གྱི་གཉེན་པོ་བསྔོ་བའི་ཡན་ལག་ནི། དགེ་བ་
འདིས་མཚོན་ནས་རང་གཞན་གྱི་དུས་གསུམ་དང་འབྲེལ་བའི་བསགས་པའི་དཀར་པོ་དགེ་
བའི་རྩ་བ་ཐམས་ ཅད་ཀུན། སེམས་ ཅན་ཐམས་ཅད་བླ་ན་མེད་པའི་བྱང་ཆུབ་ཆེན་པོ་
རྫོགས་པའི་སངས་རྒྱས་ཀྱི་གོ་འཕང་ཐོབ་པའི་རྒྱུ་རུ་འཇམ་དཔལ་གཞོན་ནུས་ཡོངས་སུ་བསྔོ་
བ་ལྟར་འཁོར་གསུམ་དམིགས་པ་མེད་པའི་ཤེས་རབ་ཀྱིས་རྒྱས་འདེབས་པ་དང་བཅས་བསྔོ་
བར་བྱའོ། །དེ་ལྟ་བུའི་དགེ་བ་རྫོགས་པའི་བྱང་ཆུབ་ཀྱི་རྒྱུར་འགྱུར་བའི་གནད་མ་འཆུགས་
པ་ནི་མཇུག་བསྔོ་བས་རྒྱས་ཡོངས་སུ་ཐེབས་པ་འདི་ཁོ་ན་ལ་རག་ལས་པ་ཡིན་པས་ན་རྣམ་པ་
ཀུན་ཏུ་འབད་པར་བྱའོ། །
གསུམ་པ་ཕུར་ཚུགས་སུ་གསོལ་བ་འདེབས་ཤིང་རྒྱུ་རྡོ་རྗེ་བཞིའི་ངོ་བོར་སྒྲུབ་པ་ནི།
འདི་ལྟར་དཔལ་མགོན་བླ་མ་དམ་པ་ནི། དཀྱིལ་འཁོར་གང་དུ་ཧེ་རུ་ཀའི་ངོ་བོར་དབང་
རྫོགས། མཐོང་ བ་ དང་ ཐོས་ པ་དང༌དྲན་པ་དང་ རེག་ པ་ཙམ་གྱིས་ཐར་པའི་ས་བོན་
འདེབས་ ཤིང༌། སངས་རྒྱས་ཐམས་ ཅད་ དང་ ཕྲིན་ལས་ཀྱི་བྱེད་ པ་ གཅིག་ པས་ དཀོན་་་་
མཆོག་བཞི་བར་བྱོན། རང་ངོར་ཚེ་གཅིག་ལུས་གཅིག་ལ་སྨིན་གྲོལ་ཟབ་མོའི་ལམ་དང་
ཐུགས་རྗེ་བྱིན་རླབས་ཁོ་ནས་རྡོ་རྗེ་འཆང་གི་སར་བཙན་ཐབས་སུ་བཀོད་པས་སངས་རྒྱས་
ལས་ཀྱང་བཀའ་དྲིན་མཆོག་ཏུ་ལྷག་ཅིང་། ཡོན་ཏན་གྱི་སྒོ་ནས་གཞལ་ན་དགོངས་པ་ནམ་
མཁའ་ལྟར་རྒྱ་ཆེ། མཁྱེན་བརྩེ་རྒྱ་མཚོ་ལྟར་ཚད་མེད། ཐུགས་རྗེ་ཆུ་ཀླུང་ལྟར་ཤུགས་
དྲག རང་བཞིན་རི་རྒྱལ་ལྟར་ཐུགས་བརྟན། འགྲོ་བ་ཀུན་ལ་ཕ་མ་ལྟར་ཐུགས་སྙོམས་
ཤིང་། ཡོན་ཏན་རེ་རེའི་ཆ་ཡང་དཔག་ཏུ་མི་ནུས་ལ། གསོལ་བ་བཏབ་པ་ཙམ་གྱིས་མི་
འདོད་ཀྱི་དངོས་གྲུབ་ཐམས་ཅད་འབད་མེད་དུ་འབྱུང་བ་ཡིད་བཞིན་གྱི་ནོར་བུ་རིན་པོ་ཆེ་
ཁྱེད་ལ་བརྟེན། ཁྱེད་ལ་རེ། ཁྱེད་གཅིག་བསྒྲུབ་སྙམ་པའི་མོས་གུས་མཆི་མ་འཁྲིགས་པ་
དང་བཅས། དང་པོ་དངོས་གྲུབ་བསྒྲུབ་ པའི་ དུས་སུ། རྗེ་བཙུན་ཆེན་པོ་ གུ་ རུ་ ཡིད་
བཞིན་ནོར་བུ་བྱིན་རླབས་དང་དངོས་གྲུབ་ཀྱི་གཏེར་མཛོད་རིན་པོ་ཆེ། ཁྱེད་ནི་ དུས་
གསུམ་སངས་རྒྱས་ཐམས་ཅད་ཀྱི་མཁྱེན་པའི་ཡེ་ཤེས། བརྩེ་བའི་ཐུགས་རྗེ། མཛད་པའི་
ནུས་མཐུ་དང་བྱིན་རླབས་ཐམས་ཅད་གཅིག་ཏུ་འདུས་པའི་སྤྱི་དཔལ། ཁམས་གསུམ་
སེམས་ ཅན་ ཡོངས་ཀྱི་སྡུག་བསྔལ་མཐའ་དག་སེལ་བའི་སྐྱབས་དང་སྐྱོབ་ པ་ མགོན་ དང་
94 —



རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་འབྲུ་འགྲེལ་རྣམ་མཁྱེན་ཐུར་གླིང་བགྲོད་པའི་ཐེམ་སྐས།
དཔུང་གཉེན་གཅིག་བུ་རུ་ངེས་པ་ལ། བདག་གིས་གཅེས་པའི་ལུས་དང་ལོངས་སྤྱོད་ཀྱི་
དངོས་པོ་ཅི་ཡོད་པ་ཐམས་ཅད་དང་ཤིན་ཏུ་གཅེས་པའི་བློ་སྙིང་བྲང་གསུམ་དང་བཅས་པ།
ཆགས་ཞེན་གྱི་ལྟོས་པ་གང་ཡང་མེད་པར་ཁྱེད་ལ་འབུལ་ལགས་ཀྱིས། དུས་འདི་ནས་
བཟུང་སྟེ་བླ་ན་མེད་པའི་བྱང་ཆུབ་མ་ཐོབ་ཀྱི་བར་དུ། བདེ་ཞིང་སྐྱིད་པ། ན་ཚ་དང་
སྡུག་བསྔལ། ལེགས་ཉེས་དང་མཐོ་དམན་ལ་སོགས་པ་ཀུན་ཅི་བྱུང་ཡང་། རྗེ་བཙུན་
ཆེན་པོ་པདྨ་འབྱུང་གནས་ཁྱེད་མཁྱེན་ནོ། །སྙམ་པའི་བློ་ཁེལ་ལིངས་བསྐྱུར་གྱི་ཚུལ་གྱིས་ལུས་
ཀྱི་བ་སྤུ་གཡོ་བ། ལུས་སེམས་ཚུགས་མི་ཐུབ་པའི་མོས་གུས་གདུང་ཤུགས་དྲག་པོས་ཅི་ནུས་
བརྗོད་རྗེས། གསོལ་འདེབས་རྒྱུད་བསྐུལ་གྱི་འཛབ་བཛྲ་གུ་རུ་ཁོ་ན་ལ་འབད། སིདྷི་
བརྒྱ་རེ་སོང་མཚམས། རྗེ་བཙུན་གུ་རུ་རིན་པོ་ཆེ་སོགས་སྔར་ལྟར་བྱ། དེ་ལྟར་བསྙེན་པ་
ཅི་ཙམ་བཟླ་ བའི་ ཕྱེད་ཙམ་ སོང་ནས། དངོས་ གྲུབ་ བསྐུལ་བའི་ དུས་ སུ། བདག་ལ་་
སྐྱབས་མཆོག་ཁྱེད་མ་གཏོགས་རེ་ས་དང་སྐྱབས་ས་གཞན་མེད་པས། ད་ལྟ་དུས་ངན་པ་
སྙིགས་མའི་འགྲོ་བ་འདི་དག་ཐམས་ཅད། ཤིན་ཏུ་མི་བཟོད་པའི་སྡུག་བསྔལ་སྣ་ཚོགས་པ་
མཐའ་མེད་པའི་འདམ་དུ་བྱིང་ལགས་པས། སྡུག་བསྔལ་འདི་ལས་ད་ལྟ་མྱུར་དུ་སྐྱོབས་
ཤིག་མ་ཧཱ་གུ་རུ་རྗེ། དབང་བཞི་ཟབ་མོ་བསྐུར་བར་མཛོད་ཅིག་བདག་རྒྱུད་སྨིན་པར་བྱེད་
པའི་བྱིན་རླབས་ཅན། གནས་ལུགས་ཟབ་མོའི་རྟོགས་པ་སྤོར་ལ་ གྲོལ་བར་མཛོད་ཅིག་
བརྩེ་བའི་ཐུགས་རྗེ་ཅན། ཉོན་མོངས་དང་ཤེས་བྱའི་སྒྲིབ་པ་ གཉིས་བག་ཆགས་དང་།
བཅས་པ་སྦྱོངས་ཤིག་ལྷུན་གྲུབ་ཀྱི་མཛད་པའི་ནུས་མཐུ་ཅན། ཞེས་སིདྡྷི་ཕྲེང་སྐོར་རེའི་
མཚམས་སུ་ལན་རེ་བརྗོད། དེ་ནས་འདོད་དོན་གསོལ་འདེབས་ནི། གསོལ་བ་སྙིང་གི་
དཀྱིལ་ནས་འདེབས་ལགས་ཀྱི། ཁ་ཙམ་དང་ཚིག་ཙམ་ནེ་ཙོའི་འདོན་པ་ལྟ་བུ་མ་ཡིན་
ནོ། ། མཁྱེན་བརྩེ་ནུས་པའི་བྱིན་རླབས་ཀྱང་ཟག་མེད་ཐུགས་ཀྱི་ཀློང་ཡངས་པ་ནས་སྩལ་ལ།
བསམ་པའི་དོན་ཀུན་ཆོས་མཐུན་ཡིད་བཞིན་དུ་འགྲུབ་པར་མཛད་དུ་གསོལ། ཞེས་ཚར་
གསུམ་མམ་བདུན་གྱི་མཐར་བཛྲ་གུ་རུ་ཁོ་ན་ལ་འབད། དེའི་ཚེའང༌། ཨོཾ་ནི་སྤྲུལ་སྐུ།
ཨཱ༔ ནི་ལོངས་སྐུ། ཧཱུྃ་ནི་ཆོས་སྐུ་སྟེ་སྐུ་གསུམ་གྱི་སྙིང་པོས་ཐོག་དྲངས་ཏེ། བཛྲ་ནི་རྡོ་རྗེ་
དབྱིངས་རིག་དབྱེར་མི་ཕྱེད་པའི་ཡེ་ཤེས། གུ་རུ་ནི་བླ་མ་སྟེ་བླ་ན་མེད་པའི་ཡོན་ཏན་
སྤངས་རྟོགས་མཐར་ཕྱིན་པ། པདྨ་ནི་ཆགས་ཐོགས་དང་བྲལ་བའི་མཛད་པའི་ནུས་མཐུ་
– 95 —



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
སྟེ་རྟག་ཁྱབ་ལྷུན་གྲུབ་ཀྱི་ཕྲིན་ལས་མངའ་བའོ། ། སིདྷི་ནི་དངོས་གྲུབ་སྟེ་མཆོག་ཐུན་གཉིས་
སོ། ། ཤུ་ནི་དངོས་གྲུབ་དེ་ལྟ་བུ་དུས་ད་ལྟ་ཉིད་དུ་སྩོལ་ཅིག་ཅེས་པའོ། ། འདོད་དོན་གསོལ་
འདེབས་གསོལ་བ་སྙིང་གི་དཀྱིལ་ནས་འདེབས། འདིར་བླངས་པ་ནི་སྐྱབས་རྗེ་འབྲུག་པ་
རིན་པོ་ཆེའི་བཞེས་སྲོལ་ལྟར། རྗེ་བླ་མས་ཀྱང་མཛད་འདུག་པས་དེ་ལྟར་བྲིས་པ་ཡིན་
ནོ། ། དེ་ནས་ རྩ་ བརྒྱུད་ཀྱི་ བླ་ མ་རྣམས་ཀྱི་ཡོན་ཏན་དྲན་བཞིན་ དུ་ བརྒྱུད་པའི་ གསོལ་་་
འདེབས་ནི། ཨེ་མ་ཧོ། ཞེས་ངོ་མཚར་རྨད་དུ་བྱུང་བའི་དོན་འདི་ལྟར། རྒྱ་གར་ཡང་
མ་ཆད་ཕྱོགས་གང་དུ་ཡང་མ་ལྷུང་ཞེས་སྤྲོས་པའི་མཐའ་ཐམས་ཅད་དང་བྲལ་བའི་གནས་
རང་བཞིན་རང་སྣང་མེད་པའི་ཞིང་ཁམས་ནས། གདོད་མ་དང་པོའི་དུས་ཡེ་སངས་རྒྱས་
པའི་སྟོན་པ་ཆོས་ཀྱི་སྐུ་དབྱིངས་དང་ཡེ་ཤེས་དབྱེར་མེད་དུ་གྱུར་པ་ཉིད་ཞལ་ཕྱག་གི་རྣམ་
པར་ བཞེངས་ པ་ ཀུན་ ཏུ་ བཟང་པོས། རང་སྣང་ལོངས་སྤྱོད་རྫོགས་ པའི་སྐུ་ ཆུ་ ཟླའི་་་་
གཟུགས་བརྙན་ལྟ་བུ་ཡེ་ཤེས་ཀྱི་རོལ་རྩལ་དཔལ་རྡོ་རྗེ་སེམས་དཔའ་ལ་རང་བཞིན་གྱི་བྱིན་
གྱིས་བརླབས་ཏེ་གསུངས། དེ་ནི་རྒྱལ་བ་དགོངས་པས་བརྒྱུད་པའོ། ། དེས་འགྲོ་འདུལ་
སྤྲུལ་བའི་སྐུ་བྱོན་ཞིང་མཚན་དཔེ་ཡོངས་སུ་རྫོགས་པའི་སློབ་དཔོན་ཆེན་པོ་དགའ་རབ་རྡོ་རྗེ་
ལ། དེ་ལྟ་བུའི་བླ་མ་རྣམས་ལ་གསོལ་བ་འདེབས་སོ་བྱིན་གྱིས་རློབས་ཤིང་དབང་བསྐུར་
ཟབ་མོ་བདག་ལ་སྩོལ་ཅིག་དང༌། དེས་རིག་འཛིན་ཆེན་པོ་ཤྲཱི་སིང་ཧ་ཞེས་སྤྲོས་བྲལ་མཆོག་
གི་རྟོགས་པ་མངོན་དུ་གྱུར་པས་དོན་དམ་ཟབ་མོའི་ཆོས་ ཐམས་ཅད་ཀྱི་མཛོད་ལ་མངའ
དབང་སྒྱུར་བ་དང༌། འཕགས་པ་འཇམ་དཔལ་ གྱི་ སྤྲུལ་པ་ སློབ་ དཔོན་ཆེན་པོ་འཇམ་
དཔལ་བཤེས་གཉེན་ཞེས་མ་འདྲེས་ཡོངས་རྫོགས་ཆེན་པོའི་དོན་མངོན་དུ་གྱུར་པས་ཐེག་པ་
རིམ་དགུའི་ཆོས་ཀྱི་འཁོར་ལོས་འགྲོ་བ་ཀུན་གྱིས་ཁ་ལོ་རྣམ་མཁྱེན་ཐར་པའི་གླིང་དུ་བསྒྱུར་པ་
ལའོ། ། དེས་མཁས་པ་ཛྙཱ་ན་སུ་ཏྲ་ཞེས་མ་ཆོག་གི་དངོས་གྲུབ་བརྙེས་པ་ལའོ། ། དེས་འཇའ་
ལུས་འཕོ་བ་ཆེན་པོའི་སྐུར་བཞེངས་པའི་པཎ་ཆེན་བི་མ་མི་ཏྲ་ལའོ། ། དེ་ལྟ་བུའི་བླ་མ་རྣམས་
ལ་གསོལ་བ་སྙིང་ནས་འདེབས་སོ་རང་རྒྱུད་གྲོལ་བར་བྱེད་པའི་ལམ་སྣ་སྟོན་པར་མཛོད་ཅིག་
དང༌། དེ་རྣམས་ལས་འཛམ་བུ་གླིང་གི་གནས་འདིར་སངས་རྒྱས་ཀྱི་བསྟན་པ་རིན་པོ་ཆེ་
དར་ཞིང་རྒྱས་པར་མཛད་པའི་རྒྱན་གཅིག་པུ་ སངས་རྒྱས་གཉིས་པ་ཨོ་རྒྱན་པདྨ་འབྱུང༌
གནས་ཀྱིས་ཞུས་ཏེ། དེ་ཡན་རིག་འཛིན་བརྡའི་ བརྒྱུད་པའོ། ། དེའི་རྒྱུད་ལུང་མན་ངག་
96



རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་འབྲུ་འགྲེལ་རྣམ་མཁྱེན་ཐར་གླིང་བགྲོད་པའི་ཐེམ་སྐས།
ཟབ་མོས་ཐུགས་རྒྱུད་ངེས་པར་སྨིན་ཅིང་དགོངས་ཀློང་དབྱེར་མེད་དུ་རིག་འཛིན་གྱི་ས་ལ་
གྲོལ་བ་ཐུགས་ཀྱི་སྲས་མཆོག་ཏུ་གྱུར་པ་རྗེ་རྒྱལ་པོ་ཁྲི་སྲོང་ལྡེའུ་བཙན། འབངས་ལོ་ཆེན་བི་
རོ་ཙ་ན། གྲོགས་མཁའ་འགྲོ་ཡེ་ཤེས་མཚོ་རྒྱལ་རྣམས་ལའོ། །དེ་རྣམས་ཀྱིས་ཟབ་མོ་ཐུགས་
ཀྱི་གཏེར་ཁ་རྒྱ་མཚོའི་བརྡའ་རང་གྲོལ་དུ་གྱུར་ཏེ་ཆོས་ཟད་ཀྱི་ཀློང་དུ་ཆོས་སྐུ་བྱང་ཆུབ་ཆེན་
པོའི་བཙན་ས་ཟིན་ཅིང་མཁྱེན་བརྩེའི་ཡེ་ཤེས་ཀྱི་དགོངས་ཚུལ་ཆགས་ཐོགས་དྲི་མ་མེད་པའི་
འོད་ཟེར་སྟོང་འབར་ཀློང་ཆེན་རབ་འབྱམས་ཞབས་ལའོ། ། དེས་ཡེ་ཤེས་ མཁའ་འགྲོའི་
དབྱིངས་ཀྱི་གཏེར་མཛོད་ཟབ་མོའི་བཀའ་བབས་པ་དཔལ་ཨོ་རྒྱན་ཆོས་ཀྱི་རྒྱལ་པོའི་ཐུགས་
ཀྱི་སྲས་མཆོག་སྤྲུལ་པའི་གཏེར་སྟོན་ཆེན་པོ་རིག་འཛིན་འཇིགས་མེད་གླིང་པ་ལའོ། ། དེ་ལྟ་
བུའི་བླ་མ་རྣམས་ལ་གསོལ་བ་སྙིང་ནས་འདེབས་སོ་མཐར་ཐུག་གི་འབྲས་བུ་ཐོབ་པ་སྟེ་གྲོལ་
བ་མངོན་དུ་གྱུར་པའི་དངོས་གྲུབ་སྩོལ་ཅིག་ཅེས་དང༌། དེ་ནས་འཇིགས་མེད་འཕྲིན་ལས་
འོད་ཟེར། འཇིགས་མེད་རྒྱལ་བའི་མྱུ་གུ། མཁྱེན་བརྩེ་ཡེ་ཤེས་རྡོ་རྗེ། ཨོ་རྒྱན་འཇིགས་
མེད་ཆོས་ཀྱི་དབང་པོ་སོགས་ནས། དྲིན་ཅན་རྩ་བའི་བླ་མ་ལ་ཐུག་གི་བར་དུ་བྱིན་རླབས་
ཀྱི་བརྒྱུད་པ་བར་མ་ཆད་པ་ལ་གང་ཟག་སྙན་བརྒྱུད་དུ་གྲགས་པའོ། ། དེ་ལྟར་ གསོལ་བ་
འདེབས་པ་དང་ཆབས་ཅིག་འདི་ཕྱི་བར་དོ་གསུམ་གྱི་སྨོན་ལམ་ནི། ཚེ་འདིར་སྲིད་པ་
འཁོར་བའི་གནས་ལས་ཐར་འདོད་བཅོས་མིན་ངེས་པར་འབྱུང་བའི་མཐུས་འཁོར་བའི་བྱ་
བ་མཐའ་དག་ལ་ཞེན་ལོག་པའི་རྐྱེན་གྱིས། རྡོ་རྗེ་བླ་མ་རྟོགས་པའི་དོན་དང་ལྡན་པ་དད་
གུས་ཀྱི་སྒོ་ནས་རང་གི་མིག་བཞིན་དུ་བསྟེན་ཏེ། དེ་ཡིས་ཅི་གསུང་གི་བཀའ་རྣམས་ལེགས་
པར་བསྒྲུབས་ཤིང་ཁྱད་པར་ཟབ་མོའི་དོན་རྣམས་ཉམས་སུ་ལེན་པ་ལ། ལྟེམ་རྐྱང་སྟེ་ཐང་
ལྷོད་མེད་པའི་ངང་ནས་སྒྲུབ་པ་ལ་བསྲན་ཚུགས་ཁ་ཞེ་མེད་པའི་སྙིང་རུས་ཀྱིས། བླ་མའི་
ཐུགས་རྒྱུད་དགོངས་པའི་ཟབ་མོའི་བྱིན་རླབས་རང་སེམས་ལ་འཕོ་བར་ཤོག་ཅིག་སྙམ་པ་
དང་སྣང་སྲིད་འཁོར་འདས་ཐམས་ཅད་ཡེ་གདོད་མ་ནས་འོག་མིན་གྱི་ཞིང་དུ་ངེས་པའི་སྣང་
ཞེན་ལྷ་སྐུར་རྫོགས། སྒྲ་གྲགས་སྔགས་སུ་དག དྲན་རྟོག་ཆོས་སྐུར་སྨིན་པའི་དག་རྫོགས་
སྨིན་གསུམ་མཐར་ཕྱིན་པའི་འབྲས་བུ་ནི། སྤང་བྱའི་ཡུལ་ཐམས་ཅད་སྐྱེ་མེད་དུ་རྟོགས་
པས་བླང་བྱ་གཉེན་པོའི་བློ་ཡང་གཏད་སོ་དང་བྲལ་ཏེ་རང་ངོར་རྒྱུ་འབྲས་བྱ་རྩོལ་ལས་འདས་
ཤིང་སྨྲ་བསམ་བརྗོད་དུ་མེད་པའི་རིག་སྟོང་རྫོགས་པ་ཆེན་པོ་ཤེས་ཉམས་ཡིད་དཔྱོད་ཀྱི་ལྟ་
༡༣



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
སྒོམ་ དུ་དམིགས་ བཅས་ལས་འདས་ པའི་ རང་བྱུང་ གི་ རིག་ པའི་ རང་གདངས་ཆོས་ ཉིད་་
མངོན་སུམ་གྱི་སྣང་བ་ཐམས་ཅད་རྗེན་པར་མཐོང་བར་ཤོག་ཅིག་སྙམ་པ་དང་། དངོས་
འཛིན་མཚན་མའི་ཀུན་ཏུ་རྟོག་པ་ལས་རྣམ་པར་གྲོལ་བའི་ནང་གསལ་སྒྲོན་མ་བཞི་ཡི་ཡེ་
གདངས་འཇའ་ཟེར་གྱི་སྦུབས་སུ། སྐུ་དང་ཐིག་ལེ་སོགས་ཉམས་ཀྱི་སྣང་བ་རྣམས་གོང་དུ་
འཕེལ་བས། རིག་ རྩལ་ཡོངས་སུ་རྫོགས་ཏེ་རང༌ སྣང་ལོངས་ སྐུའི་ཞིང་ ཁམས་ཚད་ལ་་
ཕེབས་ཏེ། ཆོས་ཅན་གྱི་སྣང་བ་ཆོས་ཉིད་ཀྱི་ཀློང་དུ་ཟད་ནས་སྤྲོས་བྲལ་བློ་འདས་ཆོས་སྐུ་
ཆེན་པོར་སངས་རྒྱས་ཏེ། གཞོན་ནུ་བུམ་པའི་སྐུར་འགྱུར་མེད་ཀྱི་གཏན་སྲིད་ཟིན་པར་
ཤོག་ཅིག་སྙམ་པ་དང༌། བར་དོའི་སྨོན་ལམ་ནི་ཤིན་ཏུ་རྣལ་འབྱོར་ཨ་ཏི་རྫོགས་པ་ཆེན་
པོའི་གནས་ལུགས་ཉམས་འོག་ཏུ་མ་ཆུད་དེ། འབྱུང་བཞི་འདུས་པའི་རང་ལུས་ཉིད་ཤིན་
ཏུ་དྭངས་མའི་དབྱིངས་འོད་ལུས་སུ་ཚེ་འདིར་མ་གྲོལ་ན། དུས་ནམ་ཞིག་ཚེ་ཡི་འདུ་བྱེད་
བསྟུང་སྟེ་འཆི་བའི་ཚེ། འཆི་བ་དང་པོར་གཞི་ཡི་འོད་གསལ་ཀ་དག་ནམ་མཁའ་སྤྲིན་བྲལ་
ལྟ་བུའི་ཆོས་སྐུར་ཤར་བས། ཆོས་ཉིད་བར་དོའི་སྒྲ་འོད་ཟེར་གསུམ་གྱི་སྣང་བའི་ཆ་མཐའ་
དག་རིག་པའི་རང་སྣང་དུ་ངོ་ཤེས་ནས་ཞི་ཁྲོ་ལོངས་སྤྱོད་རྫོགས་པའི་སྐུར་གྲོལ་ཏེ། གཞིའི་
རིག་པ་ངོ་བོ་ཀ་དག་ཆེན་པོ་མ་ལྟར་གནས་པ་དེ་ཁྲེགས་ཆོད་ཀྱིས་རྟོགས་ཏེ། དེ་ལས་གཞི་
སྣང་དུ་མཆེད་པའི་རྩལ་གྱི་སྣང་བ་བུ་ལྟ་བུ་དེ་ཐོད་རྒལ་གྱི་གོམས་པས་ལམ་གྱི་རྩལ་རྫོགས་
ནས། ངོ་བོ་དང་རྩལ་གཉིས་བར་དོར་ཉི་མ་དང་ཟེར་གྱི་རང་བཞིན་དུ་རང་སྣང་ལས་
གཞན་དུ་མ་ཡིན་པར་ངེས་ཤེས་འདྲོངས་པས། མ་པང་དུ་འཇུག་པ་ལྟ་བུར་གྲོལ་བར་ཤོག་
ཅིག་སྙམ་པ་དང༌། ཕྱི་མའི་སྨོན་ཚུལ་ནི། གསང་ཆེན་འོད་གསལ་རྡོ་རྗེ་སྙིང་པོའི་ཐེག་པ་
མཆོག་གི་རྩེ་མོར་གྱུར་པ། སངས་རྒྱས་གཞན་ནས་མི་འཚོལ་ཞིང་རང་གནས་ཆོས་སྐུའི་
རང་ཞལ་མངོན་དུ་གྱུར་ཏེ་ གདོད་མའི་གནས་ལུགས་ཀུན་ཏུ་བཟང་པོའི་ས་ལ་མ་ གྲོལ་ན།
མ་བསྒོམ་པར་ སངས་རྒྱས་པའི་ཆོས་མཐོང་གྲོལ་ཙཀྲ་སྟེ་འཁོར་ལོ། ཐོས་གྲོལ་གཟུངས་
སྔགས། མྱོང་གྲོལ་དམ་རྫས། རེག་གྲོལ་མུ་ཏྲ། འདྲེན་ཅིང་དྲན་པས་གྲོལ་བ་འཕོ་བ་
དང་ལྔའི་ལམ་བཟང་མཆོག་རྣམས་ལ་བརྟེན་ནས་རང་བཞིན་སྤྲུལ་པའི་ཞིང་ཁམས་ ཤར་
ཕྱོགས་མངོན་པར་དགའ་བ། ལྷོ་ཕྱོགས་དཔལ་དང་ལྡན་པ། ནུབ་ཕྱོགས་པདྨ་བརྩེགས་
པ། བྱང་ཕྱོགས་ལས་རབ་གྲུབ་པ། དབུས་ཕྱོགས་མེ་རི་འབར་བ་སྟེ་རྣམ་གྲོལ་དབུགས་
98 ——



རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་འབྲུ་འགྲེལ་རྣམ་མཁྱེན་ཐར་གླིང་བགྲོད་པའི་ཐེམ་སྐས།
ཆེན་འབྱིན་པའི་ཞིང་ལྔ་དང༌། ཁྱད་པར་ཟངས་མདོག་དཔལ་གྱི་རི་བོ་པདྨ་འོད་ཀྱི་ཕོ་བྲང་
དུ། བླ་མ་རིག་འཛིན་འདུས་པ་རྒྱ་མཚོའི་ཚོགས་ཀྱི་གཙོ་བོ་མཆོག་ཏུ་གྱུར་པ་དཔལ་ཨོ་རྒྱན་
ཆོས་ཀྱི་རྗེས། གསང་ཆེན་རྡོ་རྗེ་ཐེག་པའི་ཆོས་ཀྱི་དགའ་སྟོན་རིག་འཛིན་བྱང་སེམས་
རྣམས་ལ་འགྱེད་པའི་སར་སྲས་ཀྱི་ཐུ་བོར་སྐྱེས་ནས་གསུང་གི་སྣང་བ་བསམ་གྱིས་མི་ཁྱབ་པས་
དབུགས་དབྱུངས་ཏེ། མཐའ་ཡས་ཁམས་གསུམ་འགྲོ་བའི་མངོན་མཐོ་དང་ལེགས་ཀྱི་ཉེར་
འཚོར་བདག་ཉིད་འགྱུར་བར་ཤོག་ཅིག ཅེས་དང༌། དེ་ལྟར་སྨོན་པའི་ལེགས་ཚོགས་
འགྲུབ་པར་བྱེད་པ་དང༌། རིག་འཛིན་རྒྱལ་བ་རྒྱ་མཚོའི་ལྷ་ཚོགས་རྣམས་ཀྱི་བྱིན་རླབས་
དང༌། ཆོས་ཀྱི་དབྱིངས་བསམ་གྱིས་མི་ཁྱབ་པའི་བདེན་པ་ཆེན་པོའི་མཐུ་ཡིས། དལ་
འབྱོར་གྱི་ལུས་རྟེན་འདི་ལ་བསོད་ནམས་དང་ཡེ་ཤེས་ཀྱི་ཚོགས་གཉིས་ཡོངས་སུ་རྫོགས་ཏེ།
གདུལ་བྱའི་སེམས་ཅན་ཐམས་ཅད་སྨིན་པ་དང༌། སངས་རྒྱས་ཀྱི་ཞིང་ཡོངས་སུ་སྦྱངས་པ་
གསུམ་གྱི་རྟེན་ཅིང་འབྲེལ་འབྱུང་ཟབ་མོའི་དོན་མངོན་དུ་གྱུར་ཏེ། དོན་གཉིས་མཐར་
ཕྱིན་པ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་ཤོག་ཅིག ཅེས་ཚིག་དོན་ཟུང་དུ་
འཇུག་པས་ཁ་ཞེ་མེད་པར་གསོལ་བ་སྙིང་ནས་གདབ་པོ། ། དེ་ནས་དངོས་གྲུབ་ཞུ་བའི་དུས་
སུ་དབང་བཞི་ལེན་པའི་དམིགས་པ་ནི། གུ་རུའི་སྨིན་མཚམས་ནས་སྐུ་རྡོ་རྗེའི་ངོ་བོ་མ་ཡིག་
དཀར་པོ་ཆུ་ཤེལ་ ལྟ་བུར་འཚེར་བ་ལས་འོད་ཟེར་ འཕྲོས། རང་གི་ སྤྱི་ བོ་ ནས་ཞུགས།
ལུས་ཀྱི་ལས་སྲོག་གཅོད་མ་བྱིན་ལེན་པ་འདོད་པས་ལོག་པར་གཡེམ་པ་གསུམ་དང༌། ལུས་
སྐྱེད་བྱེད་ རྩ་ ཡིན་ པས་རྩའི་སྒྲིབ་ པ་ དག་སྐུ་རྡོ་རྗེའི་བྱིན་རླབས་ཞུགས། བུམ་པའི་
དབང་ཐོབ། ཐབས་བསྐྱེད་རིམ་གྱི་སྣོད་དུ་གྱུར། རྣམ་སྨིན་རིག་འཛིན་གྱི་ས་བོན་རང་
རྒྱུད་ལ་ཐེབས། མཐར་ཐུག་སྤྲུལ་སྐུའི་གོ་འཕང་ཐོབ་པའི་སྐལ་བ་རྒྱུད་ལ་བཞག ཡང་
མགྲིན་པ་ནས་གསུང་རྡོ་རྗེའི་ངོ་བོ་ཨ་ཡིག་དམར་པོ་པདྨ་རཱ་ག་ལྟར་འབར་བ་ལས་འོད་ཟེར་
འཕྲོས། | རང་གི་མགྲིན་པ་ནས་ཞུགས། ངག་གི་ལས་རྫུན་ཕྲ་མ་ཚིག་རྩུབ་ངག་ཀྱལ་བཞི་
དང༌། ངག་ འཕེལ་ བྱེད་ རླུང༌ ཡིན་ པས་ གཟུང་ འཛིན་ ལས་ ཀྱི་ རླུང་ གི་ སྒྲིབ་ པ་ དག
གསུང་རྡོ་རྗེའི་བྱིན་རླབས་ཞུགས། གསང་བའི་དབང་ཐོབ། བཟླས་བརྗོད་ཀྱི་སྣོད་དུ་
གྱུར། ཚེ་དབང་རིག་འཛིན་གྱི་ས་བོན་རྒྱུད་ལ་ཐེབས། མཐར་ཐུག་ལོངས་སྤྱོད་རྫོགས་
པའི་གོ་འཕང་གི་སྐལ་བ་རྒྱུད་ལ་བཞག ཡང་ཐུགས་ཀའི་ཐུགས་རྡོ་རྗེའི་ངོ་བོ་ཧཱུཾ་ཡིག་སྔོན་
9



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས། །
པོ་ནམ་མཁའི་མདོག་ཅན་ལས་འོད་ཟེར་འཕྲོས་རང་གི་སྙིང་གར་ཞུགས། ཡིད་ཀྱི་ལས་
བརྣབ་སེམས་གནོད་སེམས་ལོག་ལྟ་གསུམ་དང༌། ཡིད་འཕེལ་བྱེད་ཐིག་ལེ་ཡིན་པས་ཐིག་
ལེའི་སྒྲིབ་པ་དག ཐུགས་རྡོ་རྗེའི་བྱིན་རླབས་ཞུགས། ཤེས་རབ་ཡེ་ཤེས་ཀྱི་དབང་ཐོབ།
བདེ་ སྟོང་ ཙཎཱ་ ལིའི་ སྣོད་ དུ་ གྱུར། ཕྱག་རྒྱའི་ རིག་ འཛིན་ གྱི་ ས་ བོན་ རྒྱུད་ ལ་ ཐེབས།
མཐར་ཐུག་ཆོས་སྐུའི་གོ་འཕང་ཐོབ་པའི་སྐལ་བ་རྒྱུད་ལ་བཞག སླར་ཡང་ཐུགས་ཀའི་ཧཱུྃ་
ལས་ཧཱུྃ་ཡིག་གཉིས་པ་ཞིག་སྐར་མདའ་འཕང་བ་བཞིན་དུ་ཆད། རང་སེམས་དང་ཐ་དད་
མེད་པར་ འདྲེས། སྒོ་ གསུམ་གྱི་རྟེན་གཞི་ ཀུན་གཞིའི་ ལས་ དང་ ཤེས་བྱའི་སྒྲིབ་ པ་དག
ཡེ་ཤེས་རྡོ་རྗེའི་བྱིན་རླབས་ཞུགས། ཚིག་གིས་མཚོན་པ་དོན་དམ་གྱི་དབང་ཐོབ། ཀ་
དག་རྫོགས་པ་ཆེན་པོའི་སྣོད་དུ་གྱུར། ལྷུན་གྲུབ་རིག་འཛིན་གྱི་ས་བོན་རང་རྒྱུད་ལ་ཐེབས།
མཐར་ཐུག་གི་འབྲས་བུ་སྐུ་གསུམ་དབྱེར་མེད་ངོ་བོ་ཉིད་སྐུའི་གོ་འཕང་གི་སྐལ་བ་རྒྱུད་ལ་
བཞག་གོ་སྙམ་དུ་བསྒོམ། དེ་ལྟར་དབང་བཞི་བླངས་རྗེས་གུ་རུའི་སྐུ་གསུང་ཐུགས་དང་
རང་གི་སྒོ་གསུམ་དབྱེར་མེད་དུ་བསྲེས་ཏེ་རང་སེམས་རིག་སྟོང་རྗེན་པ་སྐད་ཅིག་མའི་ངང་
མདངས་བསྐྱངས་ནས་བསྙེན་པར་བཛྲ་གུ་རུ་ཡིད་བཟླས་བྱའོ། ། སྤྱིར་གསང་སྔགས་རྡོ་རྗེ་
ཐེག་པའི་ལམ་ལ་ཞུགས་ནས། དམ་ཚིག་ཉམས་ཆག་བྱུང་ན་གསོ་བ་དང༌། བསྐྱེད་
རྫོགས་རྫོགས་ཆེན་ལ་སོགས་པའི་ལམ་ཐམས་ཅད་བསྒོམ་པ་ལ་དབང་བ་དང༌། ཉམས་
རྟོགས་ཡོན་ཏན་གྱི་ཚོགས་གོང་ནས་གོང་དུ་འཕེལ་བ་ལ་སོགས་པ་ཐམས་ཅད་ཀྱི་རྩ་བ་སྨིན་
བྱེད་དབང་ལ་ཐུག་པ་ཡིན་ཏེ། དེ་ཡང་དང་པོ་མཚན་ཉིད་ལྡན་པའི་རྡོ་རྗེ་སློབ་དཔོན་གྱིས།
རྒྱུད་དང་སྒྲུབ་སྡེ་གང་རུང་གི་དཀྱིལ་འཁོར་དུ་བཅུག་ནས་དབང་བསྐུར་བ་དེ་གཞིའི་དབང་
ཡིན་ལ། བླ་མའི་རྣལ་འབྱོར་ལ་བརྟེན་ནས་གཞན་རྐྱེན་ལ་ལྟོས་པ་མེད་པར་རང་ཉིད་ཀྱིས་
དབང་བཞི་ལེན་པ་ནི་ལམ་དབང་ཡིན། མཐར་ཐུག་འབྲས་བུ་འོད་ཟེར་ཆེན་པོའི་དབང་
ངམ་ཟབ་གསལ་གཉིས་མེད་ཀྱི་དབང་བསྐུར་ཐོབ་ནས། མངོན་པར་རྫོགས་པར་སངས་
རྒྱས་པ་འབྲས་བུའི་དབང་ངོ༌། །ཁྱད་པར་དུ་བླ་མའི་རྣལ་འབྱོར་ལ་བརྟེན་ནས་ལམ་དབང་
བླང་བ་ནི་བྱིན་རླབས་འཇུག་པའི་ཐབས་རྨད་དུ་བྱུང་བ་ཡིན་པས་འདི་ལ་དུས་རྟག་ཏུ་འབད་
པར་བྱ་དགོས། གསོལ་འདེབས་ཀྱི་བསྙེན་པའི་ཚད་ཀྱང་ འབུམ་ཕྲག་བརྒྱ་ཐམ་པ་ ཁོ་་
ནའོ། ། མཐར་ཐུན་བསྡུ་བའི་ཚེ། དུས་ནམ་ཞིག་ཚེ་ཡི་དུས་བྱས་པའི་ཚེ། རང་གི་སྣང་
གཡག 1 OCO ——



རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་འབྲུ་འགྲེལ་རྣམ་མཁྱེན་ཐར་གླིང་བགྲོད་པའི་ཐེམ་སྐས།
བ་ ཐམས་ཅད་ལྷོ་ནུབ་རྔ་ཡབ་ཀྱི་གླིང་ཟངས་མདོག་དཔལ་རིའི་ ཞིང༌། སྣང་སྟོང་ཟུང་
འཇུག་སྤྲུལ་པའི་ཞིང་ཁམས་སུ། གཞི་ལུས་རྡོ་རྗེ་རྣལ་འབྱོར་མ་ཉིད་གསལ་ཞིང་འཚེར་
བའི་འོད་ཀྱི་གོང་བུ་རུ་གྱུར་ནས་རྗེ་བཙུན་ཆེན་པོ་པདྨ་འབྱུང་གནས་དང་དབྱེར་མེད་པ་བདེ་
བ་ཆེན་པོའི་ངོ་བོར་སངས་རྒྱས་ཏེ། མཆོག་ཏུ་མི་འགྱུར་བའི་བདེ་བ་ཆེན་པོ་དང་རྣམ་ཀུན་
མཆོག་ལྡན་གྱི་སྟོང་ཉིད་ཟུང་དུ་འཇུག་པའི་རང་རྩལ་ལམ་ཆོ་འཕྲུལ་གྱི་ཆོས་ཉིད་སྤྲོས་བྲལ་ཡེ་
ཤེས་ཆེན་པོའི་རོལ་པ་ལས་ཁམས་གསུམ་གྱི་སེམས་ཅན་ཐམས་ཅད་མ་ལུས་པ་ཐར་པ་རྣམ་པ་
ཐམས་ཅད་མཁྱེན་པའི་ས་ལ་འདྲེན་པའི་དེད་དཔོན་དམ་པ་མཆོག་གི་སྤྲུལ་སྐུ་རུ་རྗེ་བཙུན་
པདྨས་དབུགས་དབྱུང་བར་མཛད་དུ་གསོལ། ཞེས་བརྗོད་པ་དང་ཆབས་ཅིག་རྫོགས་རིམ་
བསྡུ་བའི་དམིགས་པ་ནི། བླ་མ་ལ་མོས་གུས་དུང་དུང་བ་ཞིག་བྱས་པས་གུ་རུ་རིན་པོ་ཆེས་
ཞལ་འཛུམ་པ་དང་སྤྱན་རྗེས་ཆགས་སུ་གཡོ་བར་གསལ་ལ། བླ་མའི་ཐུགས་ཀ་ནས་འོད་
ཟེར་དམར་པོ་དྲོད་ཚ་ལམ་གྱི་འབར་བ་དང་བཅས་པ་ཞིག་ཝལ་གྱིས་ཐོན་ཅིང་བྱུང་བ་བདག་
ཉིད་རྡོ་རྗེ་རྣལ་འབྱོར་མར་གསལ་བའི་སྙིང་ཁར་རེག་པ་ཙམ་གྱི་མོད་ལ་འོད་དམར་གྱི་གོང་
བུ་སྲན་མ་ཙམ་ཞིག་ཏུ་གྱུར་ནས་དེ་ཉིད་ཀྱང་མཐར་མེ་སྟག་ཡར་བ་བཞིན་དུ། ཐག་སྒྲ་
དང་བཅས་གུ་རུ་རིན་པོ་ཆེའི་ཐུགས་ཀར་ཐིམ་ཞིང་འདྲེས་པས་དབྱེར་མེད་རོ་གཅིག་ཏུ་གྱུར་
པར་བསྒོམ་ཞིང་དམིགས་བསམ་བརྗོད་པ་དང་བྲལ་བའི་ངང་ལ་ཅི་གནས་སུ་མཉམ་པར་
བཞག་གོ། ། རྗེས་ལ་སྣང་སྲིད་ཐམས་ཅད་བླ་མའི་རྣམ་རོལ་དུ་གསལ་ནས་རང་གཞུང་ལྟར་
དགེ་བ་བསྔོ་ཞིང་ཟངས་མདོག་དཔལ་རིའི་སྨོན་ལམ་འདོན་པར་བྱའོ། ། མདོར་ན་དུས་དང
རྣམ་པ་ཐམས་ཅད་དུ་གང་དུ་འདུག་པའི་གནས་ཟངས་མདོག་དཔལ་གྱི་རི་བོ་དངོས་ཡིན་
སྙམ་པའི་དྲན་འཛིན་དང༌། སྣང་བ་ཐམས་ཅད་བླ་མའི་སྐུར་སྦྱངས་ཏེ་མོས་གུས་བྱ། དེ་
ལྟར་བྱས་ན་སྣང་བ་ཐམས་ཅད་ལྷ་དང་བླ་མར་འཆར་ཞིང༌། དག་པ་རབ་འབྱམས་སུ་ཤར་
བའི་གནད་དམ་ པའོ། ། ནུབ་མོ་ཉལ་བའི་ཚེ་ རང་ གཞན་ ཐམས་ ཅད་ཀྱི་དོན་ དུ་ གསོལ་
འདེབས་བསམ་པ་ལྷུན་གྲུབ་མ་དང་ཁྱད་པར་དུ་སྐུ་གསུམ་ཞིང་ཁམས་སྦྱོང་བའི་སྨོན་ལམ་གྱི་
མཐར། སེང་གེའི་ཉལ་སྟབས་སུ་ཉལ་ལ། སྤྱི་བོའི་བླ་མ་ཚངས་པའི་བུ་ག་ནས་མར་ཡེར་
གྱིས་ བྱོན་ ནས། རང༌ གི་ སྙིང་ པདྨ་ འདབ་ བཞིའི་ རྣམ་ པར་ གནས་ པའི་ ནང༌ དུ་ བྱོན།
དེའི་འོད་ཟེར་གྱིས་རང་ལུས་ཀྱི་ནང་ཐམས་ཅད་གང་བའི་གསལ་ལམ་མེ་བ་ལ་སེམས་གཏད་
– 101



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
དེ། བླ་མའི་ཐུགས་དང་རང་སེམས་དབྱེར་མེད་དུ་བསྲེས་པའི་ངང་ཉམས་ལེན་གྱི་རྒྱུན་
བསྐྱངས་ཏེ་གཉིད་ལོག་པའམ། ཡང་ན་འོད་ཟེར་དེས་ཕྱི་སྣོད་ཀྱི་འཇིག་རྟེན་གཞལ་ཡས་
ཁང་དུ་གསལ་བ་ལ་ཕོག་པས་ལན་ཚྭ་ཆུར་བཅུག་པ་བཞིན་འོད་དུ་ཞུ། ནང་བཅུད་སེམས་
ཅན་ལྷར་གསལ་བ་ལ་ཐིམ། དེ་རང་ལ་ཐིམ། རང་སྙིང་གའི་བླ་མ་ལ་ཐིམ། དེའང་མི་
དམིགས་པ་འོད་གསལ་དུ་སྦྱངས་པའི་སྲུང་བ་ནང་གསལ་རིག་སྟོང་རྗེན་པ་ཐིམ་ལ་མ་རྨུགས་
པའི་ངང་དུ་རྣམ་རྟོག་གཞན་གྱིས་བར་མ་ཆོད་པར་ཁམས་གསོ། གལ་ཏེ་སད་ན་འཕྲོ་རྒོད་
རྒྱ་འབྱམས་རྨི་ལམ་སོགས་བསམ་གཞིག་གིས་འཕྲོ་བཅད་དེ་ འོད་གསལ་གྱི་ངང་མདངས་
ཁྱབ་ གདལ་ དུ་ བསྐྱངས་ པས་ གཉིད་ ཀྱང་ འོད་ གསལ་ དང་ རྨི་ ལམ་ ཟིན་ པར་ འགྱུར་ ལ།
སླར་ཡང་ ཐོ་རངས་ལྡང་བའི་རྣལ་འབྱོར་སོགས་ཇི་སྐད་བཤད་པ་བཞིན་ཉམས་སུ་བླང་
ངོ༌། ། གཞན་ཡང་ནམ་འཆི་བའི་དུས་ལ་བབ་པའི་ཚེ། རྫོགས་རིམ་བསྡུ་བའི་དམིགས་པ་
དང་བཅས་དབྱིངས་རིག་བསྲེས་ཏེ་མཉམ་པར་བཞག་པ་ནི་འཕོ་བ་ཐམས་ཅད་ཀྱི་རྒྱལ་པོ་
ཡིན་ལ། མདོར་ན་མོས་གུས་དང་དམ་ཚིག་རྣམ་པར་དག་པ་གང་ཞིག་འདི་ཡན་ཆད་ཀྱི་
ལམ་མཐར་ཕྱིན་པས་ཀྱང་དངོས་གཞི་ལ་ མི་ལྟོས་པར་རྔ་ཡབ་དཔལ་གྱི་རི་བོར་དབུགས་
དབྱུང་། དག་པའི་ཞིང་ཁམས་དེར་རིག་འཛིན་རྣམ་པ་བཞིའི་ལམ་ཉི་ཟླའི་བགྲོད་པ་ལས་
ཀྱང་མྱུར་བས་ཀུན་ཏུ་བཟང་པོའི་ས་ལ་ཕྱིན་པར་འགྱུར་རོ། ། 1:|
རྩ་བའི་ས་བཅད་གསུམ་པ། འདའ་ཀ་མའི་མན་ངག་འཕོ་བ་མ་བསྒོམས་སངས་
རྒྱས་ཀྱི་ཁྲིད་ནི། སྤྱིར་འཕོ་བ་ལ་དབྱེ་ན་ལྔ་སྟེ། རབ་ཆོས་སྐུ་ལྟ་བ་རྒྱས་འདེབས་ཀྱི་འཕོ་
བ། འབྲིང་ལོངས་སྐུ་བསྐྱེད་རྫོགས་ཟུང་འཇུག་གི་འཕོ་བ། ཐ་མ་སྤྲུལ་སྐུ་ཚད་མེད་
ཐུགས་རྗེའི་འཕོ་བ། ཐ་མལ་པ་འདུ་ཤེས་གསུམ་ལྡན་གྱི་འཕོ་བ། གཤིན་པོ་རྗེས་འཛིན་
ཐུགས་རྗེ་ལྕགས་ཀྱུའི་འཕོ་བ་དང་ལྔ་ཡོད་དེ། དེ་ལ་དང་པོ་ རབ་ཆོས་སྐུ་ ལྟ་ བ་ རྒྱས་་་
འདེབས་ཀྱི་འཕོ་བ་ནི། ཚེ་འདིར་གནས་ལུགས་མ་བཅོས་པའི་ལྟ་བ་མ་ནོར་བ་རྒྱུད་ལ་སྐྱེས་
ཤིང་ གོམས་འདྲིས་བྱེད་པ་རྣམས་འཆི་ཁའི་ཚེ་ཀ་དག་ཁྲེགས་ཆོད་ཀྱི་གསང་ལམ་ནས་་་
དབྱིངས་དང་རིག་པའི་ གནད་ལ་བརྟེན་ཏེ་ཆོས་ སྐུའི་ཀློང་དུ་འཕོ་བ་དེ་ཡིན། འབྲིང་
ལོངས་སྐུ་བསྐྱེད་རྫོགས་ཟུང་འཇུག་གི་འཕོ་བ་ནི། བསྐྱེད་རྫོགས་དབྱེར་མེད་ཀྱི་རྣལ་་
འབྱོར་ལ་གོམས་འདྲིས་བྱས་ཤིང་སྒྱུ་མ་ལྟ་བུའི་ལྷ་སྐུ་ལ་རྩལ་འབྱོང་བ་དག་འཆི་བའི་ཚེ་བར་
102 —



རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་འབྲུ་འགྲེལ་རྣམ་མཁྱེན་ཐར་གླིང་བགྲོད་པའི་ཐེམ་སྐས།
དོ་འཁྲུལ་བའི་སྣང་བ་འཆར་བ་དང་མཉམ་དུ་ཟུང་འཇུག་ཡེ་ཤེས་ཀྱི་སྐུར་འཕོ་བ་དེ་ཡིན།
ཐ་མ་སྤྲུལ་སྐུ་ཚད་མེད་ཐུགས་རྗེའི་འཕོ་བ་ནི། གསང་སྔགས་སྨིན་བྱེད་ཀྱི་དབང་ཐོབ་ཅིང་།
དམ་ཚིག་ལ་སྐྱོན་མ་ཞུགས། བསྐྱེད་རྫོགས་ལ་མོས་པ་བྱེད་ཅིང་བར་དོའི་གདམས་ངག་
དང་ལྡན་པ་རྣམས། ཇི་སྐད་དུ། མངལ་སྒོ་འགག་ནས་རུ་ལོག་དྲན་པར་བྱ། ། སྙིང་རུས་
དག་སྣང་དགོས་པའི་དུས་གཅིག་ཡིན། ། ཞེས་གསུངས་པ་ལྟར། མ་དག་པའི་མངལ་སྒོ་
ངན་པ་བཀག་ཅིང་། སྙིང་རྗེ་ཆེན་པོའི་འཕེན་པ་དང༌། སྐྱེ་བ་སྤྲུལ་པའི་ལམ་འཁྱེར་ལ་
བརྟེན་ནས་ཞི་བ་དག་པའི་སྐྱེ་གནས་སུ་འཕོ་བ་དེ་ཡིན། ཐ་མལ་པ་འདུ་ཤེས་གསུམ་ལྡན་
གྱི་འཕོ་བ་ནི། རྩ་དབུ་མ་ལམ་གྱི་འདུ་ཤེས། སེམས་རྣམ་ཤེས་ཀྱི་ཐིག་ལེ་ལ་མགྲོན་པོའི་
འདུ་ཤེས། གནས་བདེ་ཆེན་དག་པའི་ཞིང་ལ་འགྲོ་སའི་འདུ་ཤེས་ བྱས་ཏེ་འཕོ་བ་ཡིན།
གཤིན་པོ་རྗེས་འཛིན་ཐུགས་རྗེ་ལྕགས་ཀྱུའི་འཕོ་བ་ནི། རྟོགས་པ་མཆོག་ལྡན་གྱི་གང་ཟག་
སྣང་སེམས་ལས་སུ་རུང་སྟེ་བར་དོའི་ཤེས་རྒྱུད་མཁྱེན་པའི་རྣལ་འབྱོར་པར་གཞན་འཆི་ཀ་
མའ མ་བར་དོ་ན་ཡོད་པ་ལ། འཕོ་བ་འདེབས་པ་དེ་ཡིན། དེ་ལ་ད་རེས་ཀྱི་ སྐབས་སུ་
འཆད་རྒྱུའི་འཕོ་བ་འདི་མི་ཐ་མལ་པ་འདུ་ཤེས་གསུམ་ལྡན་གྱི་འཕོ་བ་སྟེ། དེ་ཡང་བསྐྱེད་
རྫོགས་ཀྱི་གནད་ལ་གོམས་པ་རྣམས་ནི། སྐྱེ་འཆི་བར་དོའི་ཉམས་ལེན་ གསུམ་གྱིས་སྐུ་
གསུམ་དུ་འཕོ་བ་ཡིན་ནོ། །དེས་ན་ཇི་སྐད་དུ། ལམ་སྦྱངས་པ་དམན་ན་འཕོ་བས་བསུ། །
གསུངས་པ་ལྟར། ལམ་བརྟན་པ་མ་ཐོབ་པའི་རིགས་ཅན་དང༌། གང་ཟག་སྡིག་པོ་ཆེ་ལ་
སོགས་པ་ལ་གནད་འདི་དགོས་པ་ཡིན། འདི་ལྟ་བུའི་མན་ངག་དང་ལྡན་ན་ཅི་ཙམ་དུ་སྡིག་
པོ་ཆེ་ཡིན་ཀྱང་ངན་སོང་གི་སྐྱེ་སྒོ་ཁེག་ངེས་ལ། མཚམས་མེད་པའི་ལས་ངན་བསགས་པ་ལྟ་
བུ་མར་གྱི་ཟང་ཐལ་དུ་འགྲོ་བ་རྣམས་ཀྱང་གདམས་པ་འདི་དང་འཕྲད་ན། ངན་སོང་གི་སྐྱེ་
གནས་སུ་འགྲོ་མི་དགོས་ངེས་པ་ཡིན་ཏེ། དེས་ན་ལམ་ཟབ་མོ་འཕོ་བའི་གདམས་པ་འདི་ནི་
མ་བསྒོམས་པར་སངས་རྒྱས་པའི་ཆོས། སྡིག་པོ་ཆེ་བཙན་ཐབས་སུ་གྲོལ་བའི་གསང་ལམ་
ཡིན་ཏེ། སངས་རྒྱས་རྡོ་རྗེ་འཆང་གི་ཞལ་ནས། ཉིན་བཞིན་བྲམ་ཟེ་གསོད་པ་དང༌། །
མཚམས་མེད་ལྔ་བོ་བྱེད་པ་ཡང་། ། གདམས་པ་འདི་དང་འཕྲད་གྱུར་ན། ། གྲོལ་འགྱུར་འདི་
ལ་ཐེ་ཚོམ་མེད། ། ཅེས་དང༌། ཨོ་རྒྱན་ཆེན་པོའི་ཞལ་ནས་ཀྱང༌། བསྒོམས་ཏེ་སངས་
རྒྱས་ཀུན་ལ་ཡོད། །མི་བསྒོམ་ཆོས་ནི་ང་ལ་ཡོད། ། ཅེས་གསུངས། དེ་ལྟ་བུའི་གདམས་པ་
103



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས། །
དེ་ལ་དང་པོར་སྦྱོར་བ་དང༌། ལས་ལ་སྦྱར་བ་གཉིས་ལས། དང་པོ་ནི་རང་ཉིད་ཀྱིས་
འཕོ་བའི་ཁྲིད་ཞུས་ཏེ། ཡང་དང་ཡང་དུ་སྦྱང་ཞིང་རྟགས་མ་ཐོན་གྱི་བར་དུ་འབད་པ་དེ་
ཡིན། གཉིས་པ་ནི། རང་ཉིད་ལ་འཆི་ལྟས་བྱུང་སྟེ་ཐབས་ཅིས་ཀྱང་མི་བཟློག་པར་ཤེས་
ཤིང་ཐིམ་རིམ་རྣམས་འཆར་བའི་མགོ་རྩོམ་པའི་དུས། ཚེ་འདིའི་ཞེན་པ་ཐམས་ཅད་རྦད་
ཀྱིས་བཅད། ད་རེས་འཆི་བ་འདི་བླ་མའི་གདམས་ངག་ལ་བརྟེན་ཏེ། དག་པའི་ཞིང་
ཁམས་སུ་དཔག་ཆེན་གྱིས་མདའ་འཕང་བ་ལྟར་འགྲོ་བ་ཡིན་པས་ང་རེ་དགའ་སྙམ་དུ་སེམས་
ཀྱིས་དཔའ་བསྐྱེད་དམིགས་པ་རྣམས་ལེགས་པར་གསལ་ལ་འཕོ་བར་བྱ་དགོས། དེ་ལས་
གཞན་དུ་མི་རུང་སྟེ། དཔལ་མཁའ་འགྲོ་སྡོམ་པའི་རྒྱུད་ལས། དུས་ལ་བབས་ན་འཕོ་བྱ་
སྟེ། །དུས་མིན་ལྷ་རྣམས་གསོད་པར་འགྱུར། ། ལྷ་རྣམས་བསད་པ་ཙམ་གྱིས་ནི། ། དམྱལ་
བར་ངེས་པར་བསྲེག་པར་བྱེད། ། ཅེས་གསུངས་སོ། ། དེ་ལྟར་སྦྱོང་བ་དང་ལས་ལ་སྦྱར་བ་
གང་གི་ཚེ་ཡིན་ཡང་འདྲ་སྟེ། འཕོ་བའི་གདམས་པ་དངོས་བསྒོམ་པའི་རིམ་པ་ནི། སྟན་
བདེ་བ་ལ་རྡོ་རྗེའི་སྐྱིལ་མོ་ཀྲུང་བཅའ་ཞིང་། ལུས་དྲང་པོར་བསྲང༌། སྔོན་འགྲོ་བླ་མ་
རྒྱང་འབོད་ནས་བཟུང་སྟེ་བླ་མའི་རྣལ་འབྱོར་གྱི་བསྡུ་རིམ་དང་བཅས་ཡོངས་སུ་རྫོགས་པ་
གསལ་ལ་རྒྱས་པར་བྱ། དེ་ནས་དངོས་གཞིའི་ དམིགས་པ་ཞིང་ ཁམས་གསལ་གདབ་པ་
སོགས་ངག་འདོན་ལྟར་དང༌། རང་གི་གཞི་ལུས་ཀྱི་ཕུང་པོ་འདི་ནི་སྐད་ཅིག་གིས་རྡོ་རྗེ་
རྣལ་འབྱོར་མ་སྐུ་མདོག་དམར་མོ་ཞལ་གཅིག་ཕྱག་གཉིས།	ཞབས་གཉིས་མཉམ་པའི་དོར་
སྟབས་ཅན། སྤྱན་གསུམ་ནམ་མཁར་གཟིགས་ཤིང༌། ཕྱག་གཡས་ཐོད་པའི་ཌ་མ་རུ་
དང༌། གཡོན་གྲི་གུག་དཀུར་བརྟེན་པ། སྐུ་གཅེར་མོ་རུས་པའི་རྒྱན་དང་མེ་ཏོག་གི་ཆུན་
འཕྱང་ཅན། ཅུང་ཟད་ཞི་མ་ཁྲོའི་ ཉམས་ ཆག་པ། སྣང་ལ་རང་བཞིན་མེད་པ་དར་
དམར་གྱི་གུར་ཕུབ་པ་ལྟ་བུ་ཞིག་བསྒོམ། དེ་ཕྱི་ལུས་ཀྱི་སྟོང་ར་ཡིན། དེ་ཡི་ལུས་ཀྱི་ཁོང་
དབུས་དྲང་པོ་ན་རྩ་དབུ་མ་ཁང་སྟོང་ནང་དུ་ཀ་བ་བཙུགས་པ་ལྟ་བུ་སྦོམ་ཕྲ་མདའ་སྨྱུག་ཙམ་
པ་ལ་ནང་སྟོང་སང་ངེ་བ་ལ་འོད་ཀྱི་སྦུ་གུ་ཅན། དེ་ཡང་གཡས་གཡོན་གང་དུའང་མ་ཡོ་
བར་ལུས་ཀྱི་དབུས་དྲང་པོ་ན་ཡོད་པའི་དོན་གྱིས་དབུ་མ་ཟེར་བ་ཡིན། དེ་ཡང་ཆོས་སྐུ་
འགྱུར་བ་མེད་པ་མཚོན་པས་མཐིང་གི་ཤུན་པ་ལྟར་སྔོ་བ། བག་ཆགས་ཀྱི་སྒྲིབ་པ་སྲབ་པའི་
བརྡར་པདྨའི་འདབ་མ་ལྟར་སྲབ་པ། མ་རིག་པའི་མུན་པ་གསལ་བའི་བརྡར་ཏིལ་གྱི་མར་
– 104 —



རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་འབྲུ་འགྲེལ་རྣམ་མཁྱེན་ཐར་གླིང་བགྲོད་པའི་ཐེམ་སྐས།
མེ་ལྟར་གསལ་བ། ལམ་དམན་པ་དང་ལམ་ལོག་པར་མི་འགྲོ་བའི་ཆེད་དུ་ཆུ་ཤིང་གི་ལྡེམ་
བུ་ལྟར་དྲང་པ་སྟེ། མཚན་ཉིད་བཞི་དང་ལྡན་པ། མཐོ་རིས་དང་ཐར་པའི་ལམ་མཚོན་
པས་ཆེད་དུ་ཡར་སྣ་སྤྱི་བོའི་ཚངས་བུག་གི་གནས་སུ་རྒྱ་མཐོངས་ཁ་ཕྱེ་བ་ལྟར་ཧོར་རེ་ཡོད་པ།
ངན་སོང་གི་སྒོ་འགེགས་པ་མཚོན་པའི་མར་སྣ་ལྟེ་འོག་སོར་བཞིའི་ཐད་ན་རྩི་ཕུག་རྡུགས་སུ་
ཁ་ཟུམ་ཞིང་ཟུག་པ་ཞིག་གསལ་གདབ། དེ་ནང་རྩའི་སྟོང་ར་ཡིན། དེ་ལྟ་བུ་ཡི་རྩ་དབུ་
མའི་ནང་སྙིང་ཁའི་ཐད་ན་སྟུག་མ་ཚིགས་ཀྱིས་འགགས་པ་ལྟ་བུའི་ཚིགས་ཀྱིས་བཅད་པའི་
སྟེང་དུ། རླུང་གི་ཐིག་ལེ་ལྗང་སྐྱ་འགུལ་ཞིང་འཕྲིགས་པའི་རྣམ་པ་ཅན་དུ་གསལ། དེའི་
སྟེང་གི་དབུས་སུ། རང་གི་རིག་པ་སེམས་ཀྱི་ངོ་བོ་ཡི་གེ་ཧཱུྃ༔ ཡིག་དམར་པོ་རིང་ཆ་ཚེགས་
དྲག་དང་བཅས་པ་དར་ལྕོག་རླུང་གིས་བསྐྱོད་པ་ལྟར་འདར་ཧྲི་ལི་ལི་ཡོད་པ་དེ་ལྟ་བུ་ཞིག་
གསལ། དེ་རིག་པ་སེམས་ཀྱི་རྟེན་གཞི་ཡིན། དེ་ནས་རང་གི་སྤྱི་བོར་ཁྲུ་གང་ཙམ་གྱི་སྟེང་
གི་ནམ་མཁར་རྨ་བྱ་ཆེན་མོ་བརྒྱད་ཀྱིས་བཏེགས་པའི་རིན་པོ་ཆེའི་ཁྲིའི་སྟེང་དུ་སྣ་ཚོགས་པདྨ་
དང་ཉི་མ་ཟླ་བའི་གདན་སུམ་བརྩེགས་ཀྱི་སྟེང་ན། ངོ་བོ་དུས་གསུམ་སངས་རྒྱས་ཐམས་
ཅད་འདུས་པའི་བདག་ཉིད་མཚུངས་མེད་ཐུགས་རྗེའི་གཏེར་མཛོད་དཔལ་ལྡན་རྩ་བའི་བླ་
མ་ཡིན་པ་ལ། རྣམ་པ་སངས་རྒྱས་བཅོམ་ལྡན་འདས་སྣང་བ་མཐའ་ཡས་མགོན་པོ་འོད་
དཔག་མེད་པ་ནི། སྐུ་མདོག་དམར་པོ་པདྨ་རཱ་གའི་ལྷུན་པོ་ལ་ཉིན་བྱེད་འབུམ་གྱིས་འཁྱུད་
པ་ལྟ་བུ། ཞལ་གཅིག་ཕྱག་གཉིས་མཉམ་བཞག་གི་སྟེང་ན་འཆི་མེད་ཡེ་ཤེས་ཀྱི་བདུད་རྩིས་
གང་བའི་ལྷུང་བཟེད་འཛིན་པ།་ མཆོག་གི་སྤྲུལ་སྐུ་ཚངས་པར་སྤྱོད་པའི་ཆ་ལུགས་ཅན།
སྐུ་ལ་ཆོས་གོས་རྣམ་གསུམ་གསོལ་ཞིང་དབུ་ལ་གཙུག་ཏོར་དང་ཞབས་ལ་འཁོར་ལོ་ལ་སོགས།
མཚན་བཟང་པོ་སུམ་ཅུ་རྩ་གཉིས་དང་དཔེ་བྱད་བཟང་པོ་བརྒྱད་ཅུ་ཡོངས་སུ་རྫོགས་པ།
འོད་དང་འོད་ཟེར་མུ་མཐའ་མེད་པར་འཕྲོ་བའི་ཕུང་པོར་གསལ། དེའི་གཡས་སུ་རྒྱལ་བ་
ཀུན་གྱི་སྙིང་རྗེའི་རང་གཟུགས་འཕགས་པ་སྤྱན་རས་གཟིགས་དབང་ཕྱུག་ཞལ་གཅིག་ཕྱག་
བཞིའི་དང་པོ་གཉིས་ཐུགས་ཀར་ཐལ་མོ་སྦྱར་བ། གཡས་འོག་མས་ཤེལ་དཀར་གྱི་ཕྲེང་བ་
འདྲེན་པ། གཡོན་འོག་མས་པདྨ་དཀར་པོའི་ཡུ་བ་ནས་འཛིན་པའི་མེ་ཏོག་གི་འདབ་མ་
སྙན་གྱི་ཐད་ཀར་ཁ་ཕྱེ་བ། གཡོན་དུ་རྒྱལ་བ་ཐམས་ཅད་ཀྱི་མཐུ་སྟོབས་ནུས་པའི་བདག་
ཉིད་གསང་བའི་བདག་པོ་ཕྱག་ན་རྡོ་རྗེ་སྐུ་མདོག་མཐིང་ག་ཕྱག་གཉིས་རྡོ་རྗེ་དང་དྲིལ་བུ་
105



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས། །
བསྣོལ་སྟབས་སུ་འཛིན་པ། དེ་གཉིས་ཀའང་ལོངས་སྤྱོད་རྫོགས་པའི་རྒྱན་ཆས་བཅུ་གསུམ་
གྱིས་སྤྲས་པ། དེ་ཡང་འོད་དཔག་མེད་སྲིད་ཞིའི་མཐའ་ལ་མི་གནས་པའི་བརྡར་ཞབས་རྡོ་
རྗེའི་སྐྱིལ་མོ་ཀྲུང་དང༌། སེམས་དཔའ་གཉིས་ འགྲོ་དོན་སྐྱོ་དུབ་དང་བྲལ་བའི་ བརྡར་
ཞབས་བཞེངས་པའི་སྟབས་ཀྱིས་བཞུགས་པ། གཙོ་བོ་དེ་གསུམ་གྱི་མཐའ་སྐོར་དུ་ལམ་
ཟབ་མོ་འཕོ་བ་བརྒྱུད་པའི་བླ་མ་ཐམས་ཅད་དྭངས་པའི་མཁའ་ལ་སྤྲིན་ཕུང་འཁྲིགས་པ་ལྟར་
བཞུགས་ ནས། རང༌ གཞན་ སེམས་ ཅན་ ཐམས་ ཅད་ ལ་ བརྩེ་ བའི་ ཞལ་ གྱིས་ ཕྱོགས།
འཛུམ་པའི་སྤྱན་གྱིས་གཟིགས། དགྱེས་པའི་ཐུགས་ཀྱིས་དགོངས་ནས་རང་གཞན་སེམས་
ཅན་ཐམས་ཅད་འཁོར་བ་དང་ངན་སོང་གི་སྡུག་བསྔལ་ལས་བསྒྲལ་ཏེ། བདེ་ཆེན་དག་
པའི་ཞིང་དུ་འདྲེན་པའི་དེད་དཔོན་ཆེན་པོར་བཞུགས་པར་བསམ་ལ། དེ་ནས་ཡིད་ཁྱེད་
ཤེས་ཀྱི་དད་པའི་སྒོ་ནས་ལུས་ཀྱི་བ་སྤུ་གཟེངས། མིག་མཆི་མ་འཁྲུགས་པ་དང་བཅས་
གསོལ་བ་གདབ་པ་ནི། བཅོམ་ལྡན་འདས་དེ་བཞིན་གཤེགས་པ་དགྲ་བཅོམ་ཡང་དག་
པར་རྫོགས་པའི་སངས་རྒྱས་མགོན་པོ་འོད་དཔག་ཏུ་མེད་པ་ལ་ ཕྱག་ འཚལ་ ལོ། ། མཆོད་
དོ། ། སྐྱབས་སུ་མཆིའོ། ། ཞེས་ལན་ཅི་མང་བརྗོད་མཐར། ཨེ་མ་ཧོ། གནས་རང་སྣང་
དོན་གྱི་འོག་མིན་ན། ། སོགས་ནས། དབྱིངས་ཆོས་སྐུའི་རྒྱལ་ས་ཟིན་པར་ཤོག ། ཅེས་པ་
ཐམས་ ཅད་ ཚང་ པར་ ཚར་ གསུམ། རྗེས་ མ་ ལ་ ཡིད་ མོས་ གུས་ མན་ ཆད་ ཚར་ གསུམ།
དེའི་ཡང་རྗེས་མ་ལ། དབྱིངས་ཆོས་སྐུའི་རྒྱལ་ས་ཟིན་པར་ཤོག ། ལན་གསུམ་བརྗོད།
དེ་དག་གི་ཚེ་བླ་མ་དང་མགོན་པོ་འོད་དཔག་མེད་ལ་མོས་གུས་མཆི་མ་འཁྲིགས་པ་ལྟ་བུའི་
ངང་ནས་རིག་པ་སེམས་ཀྱི་རྟེན་གཞི་ཧྲི༔ ཡིག་ཁོ་ན་ལ་སེམས་བཟུང༌། དེ་ནས་སྤར་ཆོག་གི་
ཚེ་རྐན་གྱི་སྦུབས་ནས་ཧྲི༔ ཧྲི༔ ཞེས་ལྔ་ཚར་བརྗོད་པ་དང་མཉམ་དུ་རིག་པ་སེམས་ཀྱི་རྟེན་
གཞི་ཡི་གེ་ཧྲི དམར་པོ་དེ་རླུང་གི་ཐིག་ལེ་ལྗང་སྐྱ་གཡོ་བའི་རྣམ་པ་ཅན་དེས་བཏེགས་ཏེ་
འདར་ཕྲུ་ལི་ལི་བྱེད་ཅིང་ཇེ་མཐོར་སོང༌། སྤྱི་བོ་ཚངས་པའི་བུ་གར་ཐོན་པ་དང་མཉམ་དུ་
ཧིག་ཅེས་དྲག་ཏུ་བརྗོད་པས་དཔག་ཆེན་གྱིས་མདའ་འཕངས་པ་ལྟར་ཡང་ཏེ་སངས་རྒྱས་
འོད་ དཔག་ མེད་ ཀྱི་ ཐུགས་ ཀར་ ཐིམ་ པར་ བསམ་ ཡང༌ སྙིང་ གར་ ཧྲི༔ ཡིག་ གསལ་ ལ།
དམིགས་པ་སྔར་ལྟར་བཅས་ཧིག་སྒྲ་བདུན་ནམ་ཉེར་གཅིག་སོགས་བརྗོད། ལུགས་གཞན་
ལ་ཧིག་བརྗོད་ནས་སྤར་ཞིང་ཀ་བརྗོད་པས་མར་འབབ་པའི་དམིགས་པ་བྱ་སྲོལ་ཡོད་ཀྱང༌།
1 06 —



རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་འབྲུ་འགྲེལ་རྣམ་མཁྱེན་ཐར་གླིང་བགྲོད་པའི་ཐེམ་སྐས།
འདིར་ ཀ་ བརྗོད་ ནས་ མར་ འབེབས་ སྲོལ་ མེད། ཡང་ བཅོམ་ ལྡན་ འདས་ སོགས་ ནས།
གསོལ་འདེབས་དང་སྤར་ཆོག་སོགས་སྔར་ལྟར་བཅས་ནས། དེ་ལྟར་ཡང་ཡང་འབད་པས་
སྦྱངས་པའི་མཐར་འཇོག་ཁར། སྐུ་ལྔའི་དབྱིངས་སུ་རྒྱས་གདབ་པའི་ཆེད་དུ། ཕཊ་ལྔ་
ཕྲུགས་སུ་བརྗོད་ཅིང༌། རང་སེམས་འོད་དཔག་མེད་ཀྱི་ཐུགས་དང་དབྱེར་མེད་དུ་བསྲེས་
ནས་གནས་ལུགས་སྤྲོས་པ་དང་བྲལ་བའི་ངང་ལ་ཅི་གནས་སུ་མཉམ་པར་བཞག དེ་ནས་
སྤྱི་གཙུག་གི་བརྒྱུད་པའི་བླ་མ་ཐམས་ཅད་གཙོ་བོ་གསུམ་ལ་ཐིམ། སེམས་དཔའ་གཉིས་
ཀྱང་འོད་དཔག་མེད་ལ་ཐིམ། འོད་དཔག་མེད་འོད་དུ་ཞུ་ནས་རང་ལ་ཐིམ་པས། རང༌
ཉིད་སྐད་ཅིག་གིས་བཅོམ་ལྡན་འདས་མགོན་པོ་ཚེ་དཔག་ཏུ་མེད་པ་སྐུ་མདོག་དམར་པོ་ཞལ་
གཅིག་ཕྱག་གཉིས་ཞབས་སུ་རྡོ་རྗེའི་སྐྱིལ་ཀྲུང་གིས་བཞུགས་པ། ཕྱག་གཉིས་མཉམ་བཞག་
གི་སྟེང་ན་འཆི་མེད་ཡེ་ཤེས་ཀྱི་བདུད་རྩིས་གང་བའི་ཚེ་བུམ་དཔག་བསམ་ལྗོན་ཤིང་གི་ཁ་
རྒྱུན་ཅན་འཛིན་པ། སྐུ་ལ་ལོངས་སྤྱོད་རྫོགས་པའི་རྒྱན་ཆས་བཅུ་གསུམ་གྱིས་སྤྲས་པ་དེ་ལྟ་
བུ་ཞིག་བསྒོམས་ལ། ཨོཾ་ཨ་མཱ་ར་ཎི་ཛཱ་ཝན་ཏི་ཡེ་སྭཱཧཱ། ཞེས་བརྒྱ་རྩ་དང་ཚེ་གཟུངས་
སོགས་འདོན། དེས་ཆེ་ལ་མི་གནོད་ཅིང་རྟེན་འབྲེལ་གྱི་བདེན་པས་ཚེ་གེགས་ཀྱང་ཞི་བ་
ཡིན། དེ་ལྟར་སྦྱངས་པས་འབྱོངས་པའི་རྟགས་ཀྱང་གཞུང་ལས། མགོ་ན་ཆུ་སེར་ཟིལ་
བ་ཕྲོམ། །འཇག་མ་དལ་གྱིས་ཚུགས་སོགས་འབྱུང༌། ། ཞེས་པ་ལྟ་བུའི་རྟགས་མ་ཐོན་གྱི་བར་
དུ་ནན་ཏན་གྱིས་སྦྱང་དགོས་པ་ཡིན་ནོ། ། མཇུག་དགེ་བ་བསྔོ་ཞིང་། བདེ་བ་ཅན་དུ་སྐྱེ་
བའི་སྨོན་ ལམ་ རང་ལུགས་རྡུལ་བྲལ་ མའམ། ཆགས་མེད་བདེ་སྨོན་སོགས་འདོན་པར་
བྱའོ། །དེ་ལྟར་བྱ་སླ་འཁྱེར་བདེ་ཟབ་ལམ་བླ་ན་མེད་པ་འཕོ་བའི་གདམས་པ་འདི་ལྟ་བུ་ལ་
ཀུན་གྱིས་ཉམས་ལེན་དུ་བྱ་བར་རིགས་སོ། ། དེས་ན་སྔོན་འགྲོ་འདི་ནི་ལམ་ཐམས་ཅད་ཀྱི་
གཞི་རྩ། ཆོས་ཐམས་ཅད་ཀྱི་ཉིང་ཁུ་ཡིན་པས་འདི་ལས་ལྷག་པའི་ཟབ་ལམ་ནི་གང་དུའང་
མི་རྙེད་དེ། དུས་དང་རྣམ་པ་ཐམས་ཅད་དུ་འ དི་ཁོ་ན་ལ་ཉམས་ལེན་གྱི་མཐིལ་བཅོལ་ནས་
སྙིང་ཐག་པ་ནས་འབད་པར་བྱའོ། །
འདིར་སྨྲས་པ། སྐྱེ་མེད་ཆོས་སྐུའི་ལྷ་ལམ་ཡངས་པ་རུ། །འགག་མེད་གཟུགས་སྐུའི་
རྟ་བདུན་དཀྱིལ་འཁོར་རྒྱས། །གང་འདུལ་འཕྲིན་ལས་འོད་སྣང་འབུམ་འགྱེད་པ། །དྲི་མེད་
འོད་ཟེར་སྟོང་འབར་ གཙུག་ན་རྒྱལ། ། ཐུབ་བསྟན་སྙིང་པོ་ངེས་གསང་ཐེག་དགུའི་རྩེ། །
107



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས། །
ཤིན་ཏུ་རྨད་བྱུང་བརྒྱུད་གསུམ་དགོངས་པའི་བཅུད། །གསང་ཆེན་སྔ་འགྱུར་ཆེ་བ་དྲུག་ལྡན་
ཞེས། ། གྲགས་པའི་འབྲུག་སྒྲ་སྲིད་པ་གསུམ་ན་སྙན། ། རྒྱལ་བ་ཨུ་དུམ་ཝ་རས་སེང་གེའི་
སྒྲས། །ཡོངས་བསྔགས་གསང་ཆེན་རྡོ་རྗེ་ཐེག་པ་ཡི། ། དགོངས་འགྲེལ་རྒྱ་མཚོའི་ཟབ་གནད་
མཐའ་ཡས་པ། །ཀུན་གྱི་ཕྱི་མོ་སྔོན་འགྲོ་འདི་ཁོ་ན། །སྔོན་བྱོན་རིག་འཛིན་གོང་མ་རིམ་བྱོན་
གྱི། ། སྔོན་འགྲོའི་འགྲེལ་བ་རྒྱས་བསྡུས་མཐའ་ཡས་མོད། ། འོན་ཀྱང་དམ་པའི་བཀའ་ནན་
མ་ལྡོག་ཅིང་། ། བརྒྱུད་ལྡན་བླ་མའི་ཞལ་ལུང་ཇི་བཞིན་བྲིས། ། རྡོ་རྗེའི་གསུང་གི་དགོངས་
གནད་ཟབ་མོའི་དོན། ། ཇི་བཞིན་མ་རྟོགས་ཉེས་པར་བཤད་པའི་ཆ། ། རྩ་གསུམ་ལྷ་དང་
ཆོས་བདག་སྲུང་མ་དང་། ། ཆོས་ཀྱི་སྤྱན་ལྡན་རྣམས་ལ་མཐོལ་ལོ་བཤགས། ། དགེ་བ་འདི་
ཡིས་རྒྱལ་བསྟན་སྙིང་པོའི་སྲོག ། ཨོ་རྒྱན་སངས་རྒྱས་གཉིས་པའི་རིང་ལུགས་གང་། །
ཕྱོགས་དུས་ཀུན་ཏུ་དར་ཞིང་རྒྱས་པ་དང༌། ། དེ་འཛིན་ཚོགས་ཀྱིས་ས་སྟེང་ཁྱབ་གྱུར་ཅིག
།རྣམ་དཀར་བསོད་ནམས་གངས་རི་ལྟར་དཀར་འདིས། ། མཐའ་ཡས་མ་གྱུར་འགྲོ་བ་མ་ལུས་
པས། །བསོད་ནམས་ཡེ་ཤེས་ཚོགས་གཉིས་ཡོངས་རྫོགས་ཏེ། ། དོན་གཉིས་ལྷུན་གྲུབ་རྫོགས་
སངས་རྒྱས་ཐོབ་ཤོག ། བདག་ཀྱང་འདི་ནས་ཚེ་རབས་ཐམས་ཅད་དུ། །ཀུན་མཁྱེན་ཡབ་
སྲས་གཞུང་བཟང་དེ་ཉིད་ལ། ། ཞུགས་ནས་རྫོགས་སྨིན་སྦྱངས་པ་མཐར་ཕྱིན་ནས། ། མ་
ལུས་འགྲོ་ཀུན་འདྲེན་པའི་དཔལ་ཐོབ་ཤོག །
དེ་ལྟར་རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་འབྲུ་འགྲེལ་འདི་ནི། མཚུངས་མེད་
ཐུགས་རྗེའི་གཏེར་མཛོད་པོ་ལུ་མ་བན་རིན་པོ་ཆེ་རྡོ་རྗེ་མཆོག་ནས། ཁྱེད་ཀྱིས་བླ་མའི་ཞལ་རྒྱུན་ལྟར་གྱི་
འབྲུ་འགྲེལ་གསར་བུ་རྣམས་ཀྱིས་གོ་སླ་བ་ཞིག་ཅིས་ཀྱང་ཕྲིས་ཤིག་ཅེས་བཀའ་ནན་ཡང་ཡང་བསྩལ་བ་
ལྡོག་ཏུ་མ་བཟོད་པ་དང༌། ཁྱད་པར་རིགས་དང་དཀྱིལ་འཁོར་རྒྱ་མཚོའི་ཁྱབ་བདག་སྐྱབས་རྗེ་བདུད་
འཇོམས་རིན་པོ་ཆེ་ནས། ཁྱེད་ལ་མཁན་རིན་པོ་ཆེས་བཀའ་གནང་བ་བཞིན་ཅིས་ཀྱང་ཕྲིས་ཤིག་ཅེས་
གསུང་གི་དབུགས་དབྱུང་གནང་བ་ལ་བརྟེན་ནས། ཡུལ་མདོ་སྨད་བླ་བྲང་བཀྲ་ཤིས་འཁྱིལ་དུ་སྔ་འགྱུར་
རྙིང་མའི་ཆོས་སྡེ་གསང་ཆེན་སྨིན་རྒྱས་གླིང་གི་གྲལ་མཐར་བསྙེགས་པ་རིག་འཛིན་འཕྲིན་ལས་འོད་ཟེར་
རམ་མིང་གཞན་སྔགས་འཆང་མགོན་པོ་ཚེ་བརྟན་ཞེས་གྲགས་པས། བླ་མ་འཕྲིན་ལས་ཆོས་འཕེལ་གྱིས་
མཛད་པའི་སྔོན་འགྲོའི་ཁྲིད་ཡིག་ཁ་ཐོར་ཞིག་ལོན་པ་ལས་ཚིག་ཉོག་རྣམས་དོན་བསྡུས་ཏེ། སྔར་ཡོད་
རྣམས་སོར་བཞག་སྔ་ན་མེད་པ་ཁྱད་པར་དུ་མ་བསྣན་ཏེ། ཤོག་གྲངས་མ་ཚང་པ་རྣམས་ཀྱི་ཚབ་ཏུ་
གསར་རྩོམ་བྱས་ནས་རང་བཟོས་མ་བསླད་པར་བླ་མའི་ཞལ་རྒྱུན་ཇི་ལྟ་བ་བཞིན། རང་འདྲའི་བློ་དམན་



རྫོགས་པ་ཆེན་པོ་ཀློང་ཆེན་སྙིང་ཐིག་གི་སྔོན་འགྲོའི་འབྲུ་འགྲེལ་རྣམ་མཁྱེན་ཐུར་གླིང་བགྲོད་པའི་ཐེམ་སྐས།
རྣམས་ལ་ཕན་ཕྱིར་རྒྱ་གར་འཕགས་ཡུལ་གྱི་ལྟེ་བ་དབེན་གནས་མ་སུ་རི་ནས་ལེགས་པར་གྲུབ་པར་བགྱིས་
པ་འདིས་ཀྱང་ཕན་བདེའི་གཞི་རྩ་རྒྱལ་བའི་བསྟན་པ་རིན་པོ་ཆེ་སྤྱི་དང་ཁྱད་པར་ཀུན་མཁྱེན་ཡབ་སྲས་
བརྒྱུད་པ་དང་བཅས་པའི་རང་ལུགས་སྔ་འགྱུར་རྙིང་བསྟན་རིན་པོ་ཆེ་ཕྱོགས་དུས་ཀུན་ཏུ་དར་ཞིང་རྒྱས་
ལ་ཡུན་རིང་དུ་གནས་པ་དང༌། དེ་འཛིན་གྱི་སྐྱེས་བུ་དམ་པ་རྣམས་ཀྱི་ཞབས་པད་བསྐལ་པ་རྒྱ་མཚོའི་
བར་དུ་བརྟན་པར་བཞུགས་ནས། མཐའ་ཡས་སེམས་ཅན་ཐམས་ཅད་རང་བཞིན་རྫོགས་པ་ཆེན་པོ་
སྙིང་ཐིག་རྡོ་རྗེ་སྙིང་པོའི་ལམ་མཆོག་འདི་ལ་བརྟེན་ནས་ཀུན་བཟང་གདོད་མའི་མགོན་པོའི་བཙན་ས་མྱུར་
དུ་ཟིན་པའི་རྒྱུར་གྱུར་ཅིག ། དགེའོ། །སརྦ་མངྒ་ལཾ། །
ཨོཾ་ སྭ་ སྟེ། རྨད་བྱུང་ཐུགས་བསྐྱེད་དག་བྱེད་གཏེར་ཆེན་ལས། ། ལེགས་འོངས་་་
མཁྱེན་བརྩེ་ནམ་མཁའི་ནོར་བུས་གཟིས། ། རྒྱལ་བསྟན་ཉིན་མོར་བྱེད་པའི་འཁོར་བསྒྱུར་
མཆོག ། འཇིགས་མེད་གླིང་པས་བྱང་ཆུབ་བར་དུ་སྐྱོངས། །གང་གི་དགོངས་གཏེར་ཀློང་
ཆེན་སྙིང་ཐིག་གི། ། སྔོན་འགྲོའི་འབྲུ་འགྲེལ་པར་དུ་བསྐྲུན་པའི་དགེས། ། རྒྱལ་བསྟན་སྤྱི་
དང་ཁྱད་པར་སྔ་འགྱུར་བའི། །རིང་ལུགས་ཕྱོགས་དུས་ཀུན་ཏུ་དར་བར་ཤོག ། བདག་
སོགས་འབྲེལ་ཐོགས་གཙོས་བྱས་མར་གྱུར་འགྲོ། ། སྐྱེ་ཀུན་ལམ་བཟང་འདིར་ཞུགས་ཟབ་
མོའི་གནད། །ཇི་བཞིན་རྟོགས་ནས་རྔ་ཡབ་པདྨ་འོད། ། སྐུ་གསུམ་ནོར་བུའི་གླིང་དུ་སྐྱེ་བར་
ཤོག །དྲི་མེད་ལེགས་བཤད་ས་བརྟོལ་ལྗོན་པའི་རྩེར། །ཐུན་མོང་བློ་སྦྱོང་ལོ་འདབ་མེ་ཏོག་
བཀྲ། །ཐུན་མིན་ཟབ་དོན་འབྲས་བཟང་གཡུར་ཟ་བ། ། སྐལ་བཟང་འཆི་མེད་ཚོགས་རྣམས་
དགྱེས་རོལ་མཛོད། །
ཅེས་པའང་རིག་འཛིན་ཕྲིན་ལས་འོད་ཟེར་གྱིས་ཆེད་དུ་བརྗོད་པའོ། ། ཚུལ་འདིར་ཕྱི་མོའི་ཞུས་དག་
ཁྱབ་བདག་འཁོར་ལོའི་མགོན་པོ་དིལ་མགོ་མཁྱེན་བརྩེ་རིན་པོ་ཆེ་དང༌། སྐྱབས་གཅིག་མཐོང་བ་དོན་
ལྡན་བདུད་འཇོམས་རིན་པོ་ཆེ་རྣམ་གཉིས་ཀྱིས་བགྱིས་པའོ། ། ཆོས་ཚུལ་འདི་ཡང་ཉི་ཟླའི་དཀྱིལ་འཁོར་
བཞིན། །ཕྱོགས་ཀྱི་ཐ་གྲུ་ཀུན་ཏུ་གྲགས་གྱུར་ཏེ། ། བློ་གྲོས་པདྨོ་རབ་ཏུ་རྒྱས་བྱེད་ཅིང་། ། སངས་བསྟན་
རྒྱས་བསྟན་པ་དར་ཞིང་རྒྱས་པར་ཤོག ། སརྦ་མངྒ་ལཾ། །
109 —



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
།
༄༅། །ཡུམ་ཀ་མཚོ་རྒྱལ་བདེ་ཆེན་རྒྱལ་མོའི་རྩ་བའི་སྒྲུབ་པ་བདེ་ཆེན་དཔལ་ཕྲེང་གི་
ཚིག་འགྲེལ་པད་དཀར་ཕྲེང་མཛེས་ཞེས་བྱ་བ་བཞུགས་སོ། །
༄༅། ། དྲིན་ཆེན་རྩ་བའི་བླ་མ་དང་དབྱེར་མེད་པའི་ཨོ་རྒྱན་མཚོ་སྐྱེས་རྡོ་རྗེ་ཡབ་ཡུམ་
དང་ཀུན་མཁྱེན་ཡབ་སྲས་བརྒྱུད་པ་དང་བཅས་པའི་ཞབས་ལ་གུས་པ་ཆེན་པོས་ཕྱག་འཚལ་
ཞིང་སྐྱབས་སུ་མཆིའོ། ། བྱིན་གྱིས་བརླབ་ཏུ་གསོལ། རྒྱལ་ཀུན་ཡེ་ཤེས་ མཁྱེན་ པའི་་་་
གཏེར། །ཡེ་ཤེས་ལུས་ཅན་གཞོན་ཚུལ་འཆང༌། ། འཇམ་དཔལ་ཡེ་ཤེས་སེམས་དཔའ་ལ། །
ཡེ་ཤེས་ངང་ནས་ཕྱག་བགྱིའོ། ། མི་འགྱུར་བདེ་ཆེན་ཡེ་ཤེས་དབྱིངས། ། རྣམ་ཀུན་མཆོག་
ལྡན་དོན་གྱི་ལྷ། །དུས་གསུམ་རྒྱལ་བ་བསྐྱེད་པའི་ཡུམ། །བདེ་ཆེན་རྒྱལ་མོ་ལ་ཕྱག་འཚལ། །
རྒྱུད་དོན་སྙིང་པོ་ཟབ་ཅིང་རྒྱ་ཆེའི་གནད། །རྡོ་རྗེའི་ཚིག་འགྲེལ་བདག་ལྟས་འོས་མིན་ཏེ། །
འོན་ཀྱང་བླ་མའི་མན་ངག་ལ་བརྟེན་ནས། ། སྐལ་ལྡན་སློབ་མས་བསྐུལ་ངོར་འདིར་གསལ་
བྱ། ། །
11: དེ་ལ་འདིར་ཐོག་མར་རང་ཉིད་རྡོ་རྗེ་འཆང་ཡུམ་དབྱིངས་ཕྱུག་མ་དང་མཉམ་པར་
སྦྱོར་བའི་སྐུར་གསལ། ཐབས་ཤེས་དབྱེར་མེད་པའི་ཡེ་ཤེས་ཆེན་པོ་མཚོན་ཕྱིར་དུ་རྡོར་
དྲིལ་བཟུང་བ་ཡིན་པས། ཐབས་བདེ་བ་ཆེན་པོའི་ཡེ་ཤེས་རྡོ་རྗེ་རྩེ་ལྔའི་རྣམ་པར་ཤར་བར་
བསམས་ནས། ཨོཾ་མ་ཧཱ་བཛྲ་ཧཱུྃ༔ བརྗོད་ཅིང་རྡོ་རྗེ་སྙིང་གར་གསོར། ཤེས་རབ་སྟོང་
ཉིད་ཀྱི་ངོ་བོ་ཉིད་དྲིལ་བུའི་རྣམ་པར་ཤར་བར་བསམ་ནས། ཨོཾ་བཛྲ་གྷནྡྷེ་ཨ བརྗོད་
ལ་ དྲིལ་བུ་དཀྲོལ་ཞིང་དཀུར་བརྟེན། ཐབས་བདེ་བ་ཆེན་པོ་དང་དབྱིངས་སྟོང་ཉིད་་
གཉིས་སུ་མེད་པའི་ཕྱིར། ཨོཾ་སརྦ་ཏ་ཐཱ་ག་ཏ་སོཊ་བརྗོད་ལ་འཁྱུད་རྒྱ་བྱ། དེ་ནས་རང་
ཉིད་རྡོ་རྗེ་འཆང་དུ་གསལ་བའི་སྙིང་གའི་ས་བོན་ཧཱུྃ་ ཡིག་ལས་འོད་ཟེར་འཕྲོས་ཏེ་ཕྱོགས་
བཅུའི་རྒྱལ་བ་སྲས་དང་བཅས་པ་རྒྱལ་ཡུམ་རྡོ་རྗེ་བཙུན་མོའི་དཀྱིལ་འཁོར་གྱི་ལྷའི་རྣམ་པར་
ཚོགས་ཞིང་གི་སླད་དུ་མདུན་གྱི་ནམ་མཁར་སྤྱན་དྲངས།
དང་པོ་སྐྱབས་སུ་འགྲོ་བ་ནི། དག་པ་གཉིས་ལྡན་གྱི་དབྱིངས་བདེ་སྟོང་སྐྱེ་བ་མེད་
– 110



ཡུམ་ཀ་བདེ་ཆེན་རྒྱལ་མོའི་རྩ་སྒྲུབ་བདེ་ཆེན་དཔལ་ཕྲེང་གི་ཚིག་འགྲེལ་པད་དཀར་ཕྲེང་མཛེས་བཞུགས།
པའི་ཡེ་ཤེས་དེ་ཉིད་ལ་ཡེ་ཤེས་མཁའ་འགྲོའི་སྐུ་ཞེས་པ་དང་། གཞན་ཡང་གདོད་ནས་ཆོས་
ཉིད་སྐྱེ་བ་མེད་པའི་གཤིས་ཡེ་གྲོལ་ཀ་དག་ཆེན་པོའི་ཆོས་ཉིད་ནམ་མཁའ་ལྟ་བུའི་ཀློང་དུ་
ཐུགས་རྗེའི་བྱེ་བྲག་ཅི་ཡང་ཁྱབ་པར་འགྲོ་བ། དེ་ཉིད་ཆོས་ཉིད་ཀྱི་མཁའ་ལ་ཐུགས་རྗེའི་
ཤུགས་ཀྱིས་འགྲོ་ཞེས་པ་ལྟར་ངེས་དོན་གྱི་ཡེ་ཤེས་མཁའ་འགྲོ་ཡིན་ལ། སློབ་དཔོན་ཆེན་པོ་
པདྨས་ མཛད་ པའི་ ཡང་ དག་གི་གསང་ འགྲེལ་ཆེན་མོར། ཡེ་ཤེས་དང་ཐུགས་རྗེ་ནམ་།
མཁའི་ཁམས་སུ་ཁྱབ་པར་འགྲོ་ཞིང་དོན་མཛད་པའི་ཕྱིར་མཁའ་འགྲོ་མ་ཞེས་གསུངས་སོ། །
དེ་ཉིད་འོག་མིན་གྱི་ཞིང་དང་རང་བཞིན་སྤྲུལ་བ་སྐུའི་ཞིང་གི་དཔའ་བོ་མཁའ་འགྲོ་མཐའ་
ཡས་པའི་རྗེ་མོར་གཟུགས་སྐུའི་སྣང་བ་སྐད་ཅིག་ཀྱང་མི་སྡུད་པའི་འགག་མེད་དེ་ནི། བདེ་
ཆེན་ཡེ་ཤེས་ཉིད་ལས་རང་བྱུང་བ་སྟེ་རྗེ་བཙུན་རྡོ་རྗེ་རྣལ་འབྱོར་མ་ཞེས་བྱ་བ་སྟེ། དེ་ཡང་
དུས་གསུམ་རྒྱལ་བ་ཀུན་གྱི་ཡུམ་ཆེན་ཆོས་ཉིད་དོན་གྱི་ཀུན་ཏུ་བཟང་མོ་ཉིད། ཆོས་ཅན་
རྟགས་ཀྱི་ལྷ་རྡོ་རྗེ་ཕག་མོའི་སྐུར་བཞེངས་པ་ནི། ཉང་གཏེར་ཕག་མོ་ལས། རྡོ་རྗེ་ཕག་མོ་
བདེ་གཤེགས་ཡུམ། །སྤྲོས་བྲལ་ཆོས་སྐུ་བདེ་ཆེན་ལས། ། རང་བཞིན་ལོངས་སྤྱོད་རྫོགས་པའི་
སྐུ། ། ཞེས་དང༌། གཞན་ཡང་དུས་ཀྱི་འཁོར་ལོའི་ཡུམ་སྣ་ཚོགས་གཟུགས་དང་འཁོར་ལོ་
སྡོམ་པའི་ཡུམ་རྡོ་རྗེ་ཕག་མོ་དང༌། དགྱེས་པ་རྡོ་རྗེའི་ཡུམ་རྡོ་རྗེ་བདག་མེད་མ་སོགས་རྒྱལ་
བ་ཀུན་གྱི་ཡུམ་དུ་གྱུར་པ་དེ་ཉིད་གངས་ལྡན་གྱི་རི་བོའི་ལྗོངས་སུ་མཁར་ཆེན་བཟའ་ཡེ་ཤེས་
མཚོ་རྒྱལ་གྱི་སྐུའི་རྣམ་པར་བསྟན་པ་ཡིན་པས། དེ་ལྟ་བུའི་ངེས་དོན་གྱི་རྡོ་རྗེ་ཕག་མོའི་
དཀྱིལ་འཁོར་དེ་ལ་སྐད་ཅིག་ཙམ་ཡང་འདུ་འབྲལ་མེད་པར་སྐྱབས་སུ་མཆི་ཞེས་སྐྱབས་སུ་
འཛིན་ པར་ དམ་བཅའ་ བ་ཡིན་ པས། འདུ་འབྲལ་མེད་པར་ སྐྱབས་སུ་མཆི་ཞེས་པས་་
འབྲས་སྐྱབས་དང༌། རྒྱུའི་སྐྱབས་འགྲོའི་ཁྱད་པར་ཡང་བསྟན་ཏེ། དེ་ལྟ་བུའི་ངེས་པ་
དོན་གྱི་རྡོ་རྗེ་ཕག་མོའི་དཀྱིལ་འཁོར་དེ་ཉིད་ཏིལ་ལ་སྣུམ་བཞིན་དུ་རང་དང་སྐད་ཅིག་ཀྱང་
གདོད་ནས་འདུ་འབྲལ་མེད་པར་བཞུགས་པ་ཉིད་ངོ་ཤེས་ན་གློ་བུར་ཀུན་རྟོག་གི་མཚན་མས་
བཅིངས་པ་མཐའ་དག་ནས་སྐྱོབ་པའི་སྐྱབས་དམ་པ་ཡིན་པས་དེ་ལྟར་ཉམས་སུ་ལེན་པ་ནི་
གནས་ལུགས་རྡོ་རྗེའི་སྐྱབས་འགྲོ་ཡིན་ནོ། ། །
གཉིས་ པ་ བྱང༌ ཆུབ་ མཆོག་ ཏུ་ སེམས་ བསྐྱེད་ པ་ ནི། མངོན་ རྟོགས་ རྒྱན་ ལས།
སེམས་བསྐྱེད་པ་ནི་གཞན་དོན་ཕྱིར། ། ཡང་དག་རྫོགས་ པའི་ སངས་རྒྱས་འདོད། ། ཅེས་



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས། །
གསུངས་པ་ལྟར། འདི་ལྟར་སེམས་ཅན་ཐམས་ཅད་ནི་ཐོག་མེད་ནས་འཇིག་རྟེན་འཁོར་
བའི་གནས་སུ་འཁྱམས་ཤིང་རང་གི་ཕ་མར་གྱུར་ནས་དྲིན་ཆེན་པོས་བསྐྱངས་པ་ཤ་སྟག་ཡུན་
པས། དེ་རྣམས་འདོད་པ་བདེ་བ་འདོད་ལ། སྡུག་བསྔལ་མི་འདོད་ཀྱང་ལས་ངན་པའི་
དབང་གིས་སྡུག་བསྔལ་སྣ་ཚོགས་ལ་རྒྱུན་དུ་སྤྱོད་ཅིང་ཤིན་ཏུའང་སྙིང་རྗེའི་ཡུལ་དུ་གྱུར་པ།
འདི་རྣམས་འཁོར་བའི་སྡུག་བསྔལ་དང་བྲལ་ནས་བླ་ན་མེད་པའི་རྫོགས་བྱང་ལ་བདག་གིས་
འགོད་པར་བྱ། འོན་ཀྱང་དེ་ལྟ་བུའི་ནུས་པ་ད་ལྟ་བདག་ལ་མི་འདུག་པས། འགྲོ་ཀུན་
སྒྲོལ་ནུས་པ་རྫོགས་པའི་བྱང་ཆུབ་ཀྱི་གོ་འཕང་ཚེ་འདིར་ཐོབ་པར་བྱ། དེའི་ཆེད་དུ་དུས་
འདི་ནས་བྱང་ཆུབ་མ་ཐོབ་བར་དུ་ཡེ་ཤེས་མཁའ་འགྲོ་རྒྱལ་ཡུམ་རྡོ་རྗེ་བཙུན་མོ་མཚོ་རྒྱལ་
ཁྱོད་ཀྱི་གོ་འཕང་དམ་པ་དེ་སྔགས་བླ་མེད་ཀྱི་མྱུར་ལམ་ཟབ་མོའི་ཐབས་མཁས་འདི་ལྟ་བུ་ལ་
བརྟེན་ནས་སྒྲུབ་པར་བྱས་ནས། ཉེ་རིང་ཆགས་སྡང་གི་ཕྱོགས་དང་རིས་སུ་ཆད་པ་དང་
བྲལ་བའི་ངང་ནས། ། ནམ་མཁའི་མཐས་ ག ཏུགས་ པའི་ སེམས་ཅན་ཡོད་དོ་ཅོག་རྣམས་
གཅིག་ཀྱང་མ་ལུས་པར་རྒྱལ་ཡུམ་ཡེ་ཤེས་མཁའ་འགྲོ་ཁྱོད་ཀྱི་གོ་འཕང་མི་འགྱུར་བའི་བདེ་
ཆེན་ཡེ་ཤེས་འབྲས་བུའི་ས་ལ་འགོད་པར་བགྱིའོ། །ཞེས་པའོ། །
གསུམ་པ་མཆོད་པ་བྱིན་བརླབ་ནི། བདག་ཉིད་ལྷའི་ཐུགས་ཀ་ནས་རྒྱལ་བ་ཐམས་
ཅད་ཀྱི་སྐུ་རྡོ་རྗེའི་ངོ་བོ་ཨོཾ་དཀར་པོ། གསུང་རྡོ་རྗེའི་ངོ་བོ་ཨཱ༔ དམར་པོ། ཐུགས་རྡོ་རྗེའི་
ངོ་བོ་ཧཱུྃ་མཐིང་ག་གསུམ་འཕྲོས་པས། ཨོ་ཡིག་དཀར་པོ་འོད་ཟེར་དང་བཅས་པ་ཕྱི་ནང
སྣོད་བཅུད་ཀྱི་མ་དག་པའི་དངོས་སྣང་ལ་ཐིམ་པས། དངོས་པོར་ཞེན་ཅིང་འཛིན་པའི་
རྣམ་པར་རྟོག་པ་ཀུན་སྦྱངས། ཨ ཡིག་དམར་པོ་འོད་དང་བཅས་པ་ཐིམ་པས་འཕགས་
པ་ཀུན་ ཏུ་ བཟང་ པོའི་ མཆོད་ པའི་རྣམ་འཕྲུལ་ བཞིན་དུ་ མཁའ་ཁྱབ་ ཏུ་སྤེལ། ཧཱུྃ་ཡིག་
མཐིང་ག་འོད་ཟེར་དང་བཅས་པ་ཐིམ་པས་མཆོད་རྫས་རྣམས་ངོ་བོ་རྒྱལ་བའི་ཐུགས་བདེ་
སྟོང་ཆེན་པོའི་ཡེ་ཤེས་ཀྱི་རང་བཞིན་ཅན་རྣམ་པ་དབང་པོ་དྲུག་གི་སྤྱོད་ཡུལ་དུ་གྱུར་པའི་
མཆོད་རྫས་ཕྱི་མེ་ཏོག་བདུག་སྤོས་སོགས་ཉེར་སྤྱོད་ལྔ། གཟུགས་ཀྱི་མེ་ལོང་སོགས་འདོད་
ཡོན་ ལྔ་ དང༌། བཀྲ་ཤིས་ རྫས་ རྟགས་ བརྒྱད་ རྒྱལ་སྲིད་ སྣ་ བདུན་ སོགས་ ཀྱི་ མཆོད་ པ།
ནང་སྨན་རཀ་གཏོར་གསུམ། ཚོགས་ཀྱི་ཡོ་བྱད་དང་གླུ་གར་གྱི་མཆོད་པ། གསང་བའི་
མཆོད་པ་ནི། སྙིང་ཐིག་རང་གཞུང་ལས། ཀུན་རྫོབ་ཙམ་དུ་ཤེས་རབ་མ་ཡུམ་གྱི་མཁའ་
112 ——



ཡུམ་ཀ་བདེ་ཆེན་རྒྱལ་མོའི་རྩ་སྒྲུབ་བདེ་ཆེན་དཔལ་ཕྲེང་གི་ཚིག་འ གྲེལ་པད་དཀར་ཕྲེང་མཛེས་བཞུགས།
རུ། ཐབས་ཡབ་ཀྱི་རྡོ་རྗེ་སྦྱོར་བས། དུས་གསུམ་གྱི་རྣམ་རྟོག་བསྒྲལ་ཏེ་བདེ་སྟོང་དུ་གྲོལ་
བ་དང༌། ངེས་དོན་དུ། གདོད་མའི་གནས་ལུགས་སྟོང་ཆེན་ཤེས་རབ་དབྱིངས་ཀྱི་བྷ་
གའི་ཀློང་དུ། ཐབས་ཆེན་རྣམ་ཀུན་མཆོག་ལྡན་ཡེ་ཤེས་ཀྱི་རིག་པའི་རྡོ་རྗེ་དང་འདུ་འབྲལ་
མེད་ པར་སྦྱོར་བ་ཡིས། རྟེན་འབྲེལ་བཅུ་གཉིས་ལུགས་ འབྱུང་ དུ་ ཤར་བ་འཁོར་བའི་
འཁྲུལ་འཁོར་གྱི་འབྲེལ་རྒྱུན་ལུགས་ལས་ལྡོག་པའི་སྒོ་ནས་འཁོར་བའི་རྩ་བ་མ་རིག་པའི་བག་
ཆགས་དབྱིངས་སུ་བསྒྲལ་པ་སྟེ། དེ་ལྟར་ཐབས་ཤེས་ཟུང་འཇུག་གམ་དབྱིངས་རིག་འདུ་
འབྲལ་མེད་པ་ལས་བྱུང་བའི་བདེ་སྟོང་གཉིས་སུ་མེད་པ། དགའ་བ། མཆོག་དགའ།
ཁྱད་པར་གྱི་དགའ་བ། ལྷན་སྐྱེས་ཀྱི་དགའ་བ་སྟེ་དགའ་བཞིའི་སྣང་ཉམས་རྩལ་རྫོགས་
པའི་རོལ་གར་དུ་འཆར་བ་ནི་སྦྱོར་མཆོད་དང༌། བསྒྲལ་བྱ་བདག་ལྟ་གཟུང་འཛིན་གྱི་རྣམ་
རྟོག སྒྲོལ་བྱེད་གཉིས་མེད་ཡེ་ཤེས་ཀྱི་མཚོན་ཆས། སྐྱེ་བ་མེད་པའི་དབྱིངས་སུ་སྒྲོལ་བ་
ནི་ཐམས་ཅད་ཡེ་སྒྲོལ་ཆེན་པོའི་དོན་ཏེ། སྦྱོར་གྲོལ་གཉིས་ཀྱི་བརྟུལ་ཞུགས་མཐར་ཕྱིན་པ་
དོན་གྱི་མཆོད་པ་དང༌། དེའི་སྣང་ཆ་ཀུན་རྫོབ་ལས་བྱུང་བ་གསང་བའི་རྫས་བྱང་སེམས་
དཀར་དམར་དང་ཞིང་བཅུ་བསྒྲལ་བའི་རྫས་རྣམས་ཀྱང་འབུལ་ལོ། །གཞན་སྣང་ཟིལ་
གྱིས་གནོན་ཅིང་དབང་དུ་འདུས་པའི་དངོས་གྲུབ་དམ་པ་སྩོལ་ཅིག་ཅེས་པའོ། ། གཞན་ཡང་།
གསང་བ་བདེ་སྟོང་ལྷན་ཅིག་སྐྱེས་པའི་ཡེ་ཤེས་བསྐྱེད་པའི་ཕྱག་རྒྱའི་ཚོགས་གསོག་བསམ་མི་
ཁྱབ་པས་ས་དང་བར་སྣང་ཐམས་ཅད་གང་བའི་ཕྱི་ནང་གསང་གསུམ་གྱི་མཆོད་པའི་སྤྲིན་
ཆེན་པོའི་རྣམ་རོལ་དུ་ཤར་བ་སྟེ། སྤྲིན་གྱི་ཕུང་པོ་ནི་རྒྱ་མཚོ་ལྟ་བུ་སྟེ། རྒྱ་ཆེ་བ་དང་གྲང་
མཐའ་མེད་པར་སྟོན་ཏེ། ཀུན་ཏུ་བཟང་པོའི་ཐུགས་བདེ་སྟོང་ཆེན་པོའི་རྣམ་པར་རོལ་བ་
ལས། ཤར་བའི་འདོད་པའི་ཡོན་ཏན་གྱི་གཏེར་ཆེན་པོ་ནི། ནམ་མཁའ་མཛོད་ལྟ་བུར་
དུས་ནམ་ཡང་འཛད་པ་མེད་པ་རྟག་བརྟན་ ལྷུན་གྲུབ་ཀྱི་ རང་བཞིན་ཅན་ནོ། ། སརྦ་ནི་
ཐམས་ཅད། པཱུ་ཛ་མཆོད་པ། ས་མ་ཡཱ་དམ་ཚིག ཧོ༔ དགྱེས་པའོ། །
བཞི་བ་དངོས་གཞི་བསྐྱེད་རིམ་སྐབས་རྟེན་དང་བརྟེན་པའི་དཀྱིལ་འཁོར་བསྐྱེད་པ་
ལ། སྙིང་ ཐིག་ རང༌ གཞུང་ ལས་ ཀྱང༌། བསྐྱེད་རིམ་ གྱི་ སྤྲོས་ པ་ སྣ་ ཚོགས་ འབྱུང༌ སྟེ།
ནང་སྒྲུབ་རིག་འཛིན་འདུས་པ་དང༌། གསང་སྒྲུབ་ཐུགས་རྗེ་ཆེན་པོ་སྡུག་བསྔལ་རང་གྲོལ་
ལྟ་བུ་ནི་དྲོད་གཤེར་སྐྱེས་སྦྱོང་བྱེད། ཐུགས་སྒྲུབ་དཔལ་ཆེན་འདུས་པ་ལྟ་བུ་ནི་སྒོང་སྐྱེས་
— 113



༄༅། །སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས། །
སྦྱོང་བྱེད་རྒྱས་པ་ཆེན་པོའི་བསྐྱེད་རིམ་དང༌། ཁྱད་པར་ཕུར་པའི་སྐབས་གཙོ་བོ་ཡབ་ཡུམ་
དང་ཁྲོ་བོ་བཅུ་སྒོང་སྐྱེས་སྦྱོང་བྱེད། སྲས་མཆོག་རིགས་ལྔ་མངལ་སྐྱེས་དང༌། སྒོ་མ་བཞི་
དྲོད་གཤེར་སྐྱེས་སྦྱོང་བྱེད་དུ་བསྟན་པ་སོགས་ཡོད་ལ། འདིར་རིག་འཛིན་ཡུམ་ཀ་བདེ་
ཆེན་རྒྱལ་མོའི་སྒྲུབ་ཐབས་ཀྱི་རྒྱུད་གཞུང་འདི་ནི་གཟོད་ནས་སྐྱེ་བ་མེད་པ་གཞིའི་རིག་པ་ཀ་
དག་སྤྲོས་པ་དང་བྲལ་བའི་འོད་གསལ་གྱི་རང་གདངས་དག་པ་རབ་འབྱམས་སུ་རྫོགས་པ་ངོ་
ཤེས་པའི་ངང་ནས་བསྒོམ་རྒྱུ་ཡིན་པས། བསྐྱེད་རིམ་གྱི་ཆ་ཡོད་ཀྱང་བསྐྱེད་ལུགས་གཞི་
ལས་གཞི་སྣང་ཤར་བ་གསལ་འདེབས་ཡིན་པས། ལྷ་བསྐྱེད་ཀྱི་ཐོག་མར་ཨ་ཞེས་བརྗོད་
པའི་འོད་གསལ་སྟོང་ཉིད་ཀྱི་དབྱིངས་སུ་སེམས་བསྲེ། དེའི་ངང་ལས་ཕྱི་སྣོད་ཀྱི་འཇིག་
རྟེན་དུ་སྣང་བ་ཐམས་ཅད་རང་བཞིན་གྱི་རྣམ་པར་དག་པ་རིགས་ཀྱི་ཡུམ་ལྔའི་མཁའ་ཀློང་སྟེ།
སའི་ཁམས་རྣམ་པར་དག་པ་ཡུམ་སངས་རྒྱས་སྤྱན་མའི་ཀློང༌། ཆུའི་ཁམས་རྣམ་པར་དག་
པ་ཡུམ་མཱ་མ་ཀིའི་ཀློང་། མེའི་ཁམས་རྣམ་པར་དག་པ་ཡུམ་ན་བཟའ་དཀར་མོའི་ཀློང་།
རླུང་གི་ཁམས་རྣམ་པར་དག་པ་ཡུམ་དམ་ཚིག་སྒྲོལ་མའི་ཀློང་། ནམ་མཁའི་ཁམས་རྣམ་
པར་དག་པ་ཡུམ་ནམ་མཁའ་དབྱིངས་ཕྱུག་མའི་ཀློང་སྟེ། རྒྱུད་ལས། ས་ཆུ་སྤྱན་དང་མཱ་
མ་ཀི། །མེ་རླུང་གོས་དཀར་དམ་ཚིག་སྒྲོལ། ། ནམ་མཁའ་དབྱིངས་ཀྱི་དབང་ཕྱུག་མ། ། ཞེས་
དག་བྱ་དག་འབྲས་ལ་སྦྱར་ཞིང་། སྲིད་པ་ཅེས་པ་ས་འོག་ས་སྟེང་ས་བླ་སྟེ་བར་སྣང་སྟོང་
བའི་ཆ་གསུམ་ ལ། སྲིད་ པ་ གསུམ་ དུ་གྲགས་པའི་ནང་བཅུད་ ཐམས་ ཅད་དག་ པ་ རབ
འབྱམས་མཁའ་འགྲོའི་དལ་དུ་རང་བཞིན་གྱིས་སངས་རྒྱས་པར་གསལ་བཏབ། གསང་
སྙིང་ལས། སྲིད་གསུམ་ཡེ་ནས་སངས་རྒྱས་ ཤིང༌། ། སངས་རྒྱས་ ཉིད་ ལས་གཞན་པའི་
ཆོས། །བཙལ་ཀྱང་རྒྱལ་བས་མི་རྙེད་དོ། །ཞེས་དང༌། རྟེན་གཞལ་ཡས་ཁང་བསྐྱེད་པ་ལ།
རྒྱུ་རྐྱེན་ལས་འདས་ཞེས་པ་རྒྱུ་ཧཱུཾ་ཡིག་སོགས་ས་བོན་དང༌། རྐྱེན་བི་ཤྭ་བི་ཤུདྡྷེ་སོགས་
བསྐྱེད་སྔགས་ཀྱིས་བསྐྱེད་པ་ལས་འདས་པའི་གཞལ་ཡས་ཁང་ལྷུན་གྲུབ་ཏུ་རང་ཤར་བ་ལ།
ཕྱིའི་དབྱིབས་ཀུན་ནས་ཟླུམ་ཞིང་འཇའ་གུར་ཕུབ་པ་ལྟར་འོད་དམར་གྱི་ཁང་བ། ནང་གི་
དབྱིབས་ཐུགས་རྗེ་ཆགས་པའི་ཟླ་གམ་དམར་པོའི་རྣམ་པ་ལ། མཐའ་བརྒྱད་ཀྱི་སྤྲོས་པའི་
མཚན་མ་མེད་པའི་ཐིག་ལེ་ཉག་གཅིག་ནི་སངས་རྒྱས་རྣམས་ཀྱི་ཐར་བ་ཆེན་པོའི་གྲོང་ཁྱེར་
ཆོས་ཀྱི་དབྱིངས་ལ་འཇུག་པའི་སྒོ་ཡིན་པས་སྒོ་གཅིག་གོ། ། བདེ་ཆེན་འབར་བའི་ཕོ་བྲང་ན་
114



ཡུམ་ཀ་བདེ་ཆེན་རྒྱལ་མོའི་རྩ་སྒྲུབ་བདེ་ཆེན་དཔལ་ཕྲེང་གི་ཚིག་འགྲེལ་པད་དཀར་ཕྲེང་མཛེས་བཞུགས།
བདེ་བ་ཆེན་པོ་ཁ་སྦྱོར་ཡན་ལག་བདུན་དང་ལྡན་པའི་བདག་ཉིད་ལོངས་སྤྱོད་རྫོགས་པ་སྐུའི་
བཞུགས་གནས་རྡོ་རྗེ་བཙུན་མོའི་མཁའ་དབྱིངས། རྣམ་པར་ཐར་བའི་སྒོ་གསུམ་གྱི་རང་
གདངས་ཀྱི་འོད་ཟེར་འབར་བའི་ ཕོ་བྲང་གི་དབུས་སུ། དབྱིངས་དང་ཡེ་ཤེས་ཟུང་དུ་
འཇུག་པས་ཆོས་འབྱུང་བསྣོལ་མ་ཐབས་དང་ཤེས་རབ་མཚོན་པའི་ཕྱི་དཀར་ལ་ནང་དམར་
བ། ས་ལམ་གྱི་ཡོན་ཏན་གོང་ནས་གོང་དུ་འཕེལ་བའི་ཕྱིར་གདེངས་ཁ་གྱེན་དུ་ཕྱོགས་པ།
ཡེ་ ཤེས་ ལྔ་ དང༌ དབྱིངས་ རྣམ་ པར་ དག་ པའི་ ཡེ་ ཤེས་ དང་ དྲུག་ མཚོན་ པས་ ཟུར་ དྲུག
འཁོར་བའི་སྐྱོན་གྱིས་མ་གོས་པའི་བརྡར་ཆུ་སྐྱེས་གེ་སར་ཏེ་པདྨའི་ཟེའུ་འབྲུའི་ལང་ཚོ་རྒྱས་
ཤིང་བཞད་པའི་སྟེང་དུ། མ་རིག་པའི་མུན་པ་མཐའ་དག་འཇོམས་པའི་ཤེས་རབ་ཉི་མའི་
གདན་ལ། བརྟེན་པའི་ ལྷ་ ཚོགས་བསྐྱེད་པ་ལ་གཙོ་མོ་བསྐྱེད་པ། ལུས་དཀྱིལ་གྱི་ལྷ་
ཚོགས་བསྐྱེད་པ། རིགས་བདག་གསལ་གདབ་པའོ། ། དེའང་སྐུ་གསུམ་གྱི་ཞིང་དང་རིང་
བཞིན་གྱི་གནས་སོགས་ན་བཞུགས་པའི་འབུམ་ཕྲག་ཡངས་པའི་མཁའ་འགྲོའི་གཙོ་མོ་སྟེ།
ཆོས་སྐུའི་དབྱིངས་སྤྲོས་པའི་མཐའ་ཐམས་ཅད་དང་བྲལ་བའི་ཀློང་ན་རྣམ་ཀུན་མཆོག་ལྡན་
བདེ་བ་ཆེན་པོའི་གནས་ལུགས་ཉིད་ཆོས་ཉིད་ཀུན་ཏུ་བཟང་མོ་སྟེ། དེ་ཉིད་གཟུགས་སྐུར་
བཞེངས་པ་འོག་མིན་ལོངས་སྤྱོད་རྫོགས་པ་སྐུའི་ཞིང་ངེས་པ་ལྔ་ལྡན་སྟུག་པོ་བཀོད་པ་ན་བཛྲ་
ཝ་ར་ཧེ་སྟེ་རྡོ་རྗེ་ཕག་མོའོ། ། དེ་ཉིད་སྤྲུལ་སྐུ་གང་ལ་གང་འདུལ་དུ་བསྟན་པ་ནི་ནམ་མཁའི་
ཟླ་གཟུགས་ཆུ་སྣོད་ཐ་དད་དུ་ཤར་བ་བཞིན་བསམ་གྱིས་མི་ཁྱབ་པ་སྟེ། ཁྱད་པར་མ་འོངས་
འགྲོ་བའི་དོན་དུ་གངས་ཅན་གྱི་ལྗོངས་སུ་མཁར་ཆེན་རྒྱལ་པོའི་རིགས་སུ་སྐུ་འཁྲུངས་པའི་ཇོ་
མོ་ཡེ་ཤེས་མཚོ་རྒྱལ་མ་འདི་ནི་སློབ་དཔོན་ཆེན་པོ་པདྨས་གསང་སྔགས་ཀྱི་ཆོས་འཁོར་ཚད་
མེད་པ་བསྐོར་བའི་ཚེ་བཀའི་བསྡུ་བ་མཛད། གསང་སྔགས་ཀྱི་ཆོས་མཛོད་ཆུད་མི་ཟ་བའི་
ཐབས་སུ་གཏེར་བརྒྱུད་ཀྱི་གཞི་རྩ་འཛུགས་པ་སོགས་རིག་འཛིན་གཞན་ལས་ཀྱང་ཆེས་ཁྱད་
པར་འཕགས་སོ། ། དེ་ཡང་ཆོས་ ཐམས་ཅད་དེ་བཞིན་ཉིད་དུ་རོ་གཅིག་པས་ཞལ་གཅིག་
ཐབས་སྙིང་རྗེ་ཆེན་པོ་དང་ཤེས་རབ་སྟོང་པ་ཉིད་ཀྱི་བརྡར་ཕྱག་གཉིས། འདོད་ཆགས་
རྣམ་པར་དག་པ་སོ་སོར་རྟོག་པའི་ཡེ་ཤེས་ཀྱི་ངོ་བོ་གསུང་པདྨའི་རིགས་ཀྱིས་འགྲོ་བ་འདུལ་
བའི་ བརྡར་སྐུ་མདོག་དམར་མོ། ཉོན་ཤེས་ཀྱི་སྒྲིབ་གཡོགས་མཐའ་དག་དང་བྲལ་ཞིང་
གང་ལའང་ཉམ་ང་མེད་པས་སྐུ་གཅེར་མོ། སྲིད་ཞིའི་མཐའ་ལ་མི་གནས་པས་ཞབས་
115 —



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས། །
གཉིས་མཉམ་པའི་བཞེངས་སྟབས་ལས་འགྲོ་བའི་དོན་མཛད་པའི་བརྡར་ཅུང་ཟད་དོར་
སྟབས་ཅན། འགྲོ་བ་ཀུན་ལ་ཐུགས་བརྩེ་བའི་ཤུགས་ཀྱིས་ཤིན་ཏུ་རྗེས་སུ་ཆགས་པའི་རྣམ་
འགྱུར་དང་དགྱེས་པའི་བཞད་པའི་ཞལ་སྟོན་པ། ཕྱག་གཡས་ན་སེམས་ཅན་ཐམས་ཅད་
མ་རིག་པའི་གཉིད་ལས་སློང་བའི་བརྡར་ཐོད་པའི་ཅང་ཏེའུ་སྙན་གྱི་ཐད་ཀར་གཏོད་ཅིང་
འཁྲོལ་བས་ཐེག་པ་ཆེན་པོའི་ཆོས་སྒྲ་སྒྲོགས་པ། ཞེས་བླ་མ་དགོངས་འདུས་ལས་གསུངས།
ཕྱག་གཡོན་པ་ན་ཀུན་རྟོག་གི་དྲ་བ་ཐད་ཀར་གཅོད་པས་གྲི་གུག་གི་ཡུ་བ་ནི་དཀུ་ལ་བརྟེན་
ནས་སྒེག་པའི་ཉམས་དང་ ལྡན་ པའི་ མཆོག་ ཏུ་ འགྱིང་བག་ཅན། དགའ་བ་བཅུ་ དྲུག་་
རྫོགས་པའི་ལྷན་སྐྱེས་ཡེ་ཤེས་ཀྱི་ན་ཚོད་དར་ལ་བབས་པས་ལོ་བཅུ་དྲུག་མའི་རྣམ་པ་ལ་རྣམ་
ཐར་སྒོ་གསུམ་གྱི་བདེ་བས་རྒྱས་ཤིང་སྐལ་ལྡན་རྣམས་ལ་མཆོག་དགའ་བ་སྟེར་བས་བྷ་ག་རྒྱས་
ཤིང༌། ཡེ་ཤེས་ཀྱི་ལང་ཚོ་རྒྱས་པ་ལས་དངོས་གྲུབ་མི་ཟད་པའི་རྒྱུན་བཟང་འཇོ་བས་ནུ་མ་
འབུར་བ། སྙན་ཆ་དང་གདུ་བུ་ལ་སོགས་པའི་རིན་པོ་ཆེའི་རྒྱན་སྤྱི་དང་གཞོན་ནུའི་རྒྱུན་
ནམ་བྱིས་པའི་རྒྱུན་དུ་གྲགས་པ་ནོར་བུ་དང་པུཎ་ཊ་རི་ཀའི (པུཎ་ཊ་རི་ཀ་ནི་མེ་ཏོག་པདྨ་དཀར་
པོ། མཆན།) རྒྱུན་སྤེལ་བའི་དོ་ཤལ་གསང་གནས་སླེབས་པར་འཕྱང་བ། ཕར་ཕྱིན་དྲུག་
རྫོགས་པའི་རྟགས་སུ་རུས་པའི་རྒྱན་དྲུག་ནི། ཤེས་རབ་ཀྱི་ཕ་རོལ་དུ་ཕྱིན་པའི་བརྡར་སྤྱི་
བོར་རུས་ པའི་ འཁོར་ལོ། བཟོད་ པའི་ ཕ་རོལ་ དུ་ ཕྱིན་ པའི་ བརྡར་རུས་ པའི་ རྣ་རྒྱན།
བརྩོན་འགྲུས་ཀྱི་ཕ་རོལ་དུ་ཕྱིན་པའི་བརྡར་རུས་པའི་མགུལ་རྒྱན། སྦྱིན་པའི་ཕ་རོལ་དུ་
ཕྱིན་པའི་བརྡར་རྐང་ལག་དཔུང་གསུམ་ལ་རུས་པའི་གདུབ་ཆུང༌། ཚུལ་ཁྲིམས་ཀྱི་ཕ་རོལ་
དུ་ཕྱིན་པའི་བརྡར་རུས་པའི་སྐ་རགས། བསམ་གཏན་གྱི་ཕ་རོལ་དུ་ཕྱིན་བརྡར་རུས་པའི་
འཁོར་ལོ་རྒྱབ་མདུན་དུ་ཡོད་པའི་བར་མཚམས་སུ་རུས་པའི་ཕྲེང་བ་བསྟར་བའི་ཚངས་སྐུད་
ཀྱིས་སྐུ་ལ་ལེགས་པར་མཛེས་པར་སྤྲས་པ། བུང་བའི་ཁ་དོག་ལྟར་གནག་ཅིང་སྣུམ་པའི་
མདངས་ དང་ ལྡན་ པའི་ དབུ་ སྐྲའི་ལན་ཚར་ ཅན་ ཏེ་ དབུ་ སྐྲའི་ ཟར་བུས་ སྐུ་ རྒྱབ་ ཁེབས།
རིན་པོ་ཆེ་ཡི་རྩེ་ཕྲན་ནི། སྤྱི་བོའི་རུས་པའི་འཁོར་ལོའི་མདུན་གྱི་རྩིབས་ལྔར་ཐོད་སྐམ་ལྔ་
ཡོད་ པའི་ ཐོད་དུ་ རིན་པོ་ཆེ་ཡི་རྩེ་ཕྲན་བརྗིད་པའམ་བརྒྱན་པར་བཤད་ དོ། ། སྤྱན་གྱིས་
གཟིགས་སྟངས་ནི། ཆོས་སྐུའི་ངོ་བོ་དབུ་མའི་སྤྱན་ནི་དབྱིངས་ལ་རིགས་བདག་བླ་མའི་
ཐུགས་ཀར་གཟིགས་པས་དགོངས་ཀློང་གཅིག་ཏུ་གྱུར། གཡས་པ་ལོངས་སྐུའི་རང་བཞིན་
116 —



ཡུམ་ཀ་བདེ་ཆེན་རྒྱལ་མོའི་རྩ་སྒྲུབ་བདེ་ཆེན་དཔལ་ཕྲེང་གི་ཚིག་འགྲེལ་པད་དཀར་ཕྲེང་མཛེས་བཞུགས།
གྱི་སྤྱན་གྱི་ཐད་ཀར་ཡེ་ཤེས་ལྔའི་ཞིང་ཁམས་ལ་གཟིགས་པས་གསལ་སྣང་སྐུ་དང་ཡེ་ཤེས་སུ་
སྨིན་ཏེ་འགྲོ་བ་འདུལ་བའི་ཕྲིན་ལས་རྩལ་རྫོགས། གཡོན་པ་སྤྲུལ་སྐུ་ཐུགས་རྗེའི་སྤྱན་གྱིས་
ཐུར་དུ་གཟིགས་པས་ཁམས་གསུམ་གྱི་འགྲོ་བ་རྣམས་འགུག་ཅིང་དབང་དུ་སྡུད་པར་མཛད་
པའོ། ། ལུས་དཀྱིལ་གྱི་ ལྷ་ ཚོགས་ བསྐྱེད་པ་ལ། སྐུ་ ལ་ རྒྱུད་ སྡེའི་ དཀྱིལ་ འཁོར་ རྫོགས།
ཞེས་པས། རྫོགས་ཚུལ་ལ་མཁའ་འགྲོའི་སྐུའི་དབྱིབས་ལ་མགྲོན་ཐབས་དང་ལུས་དཀྱིལ་གྱི་
ཚུལ་དུ་རྫོགས་པ་གཉིས་བཤད་དེ། དང་པོ་མགྲོན་ཐབས་ལ་བྱ་རྒྱུད་སྤྱོད་རྒྱུད་རྣལ་འབྱོར་
རྒྱུད་དང་རྣལ་འབྱོར་བླ་ན་མེད་སོགས་རྒྱུད་སྡེ་བཞིའི་དཀྱིལ་འཁོར་གྱི་ལྷ་ཚོགས་ཐམས་ཅད་
མགྲོན་ཐབས་ཀྱི་ཚུལ་དུ་རྫོགས་པར་བཞེད་པ། གཉིས་པ་ལུས་དཀྱིལ་ལ་ཞི་བའི་དཀྱིལ་
འཁོར་དང་ཁྲོ་བོའི་དཀྱིལ་འཁོར་རྫོགས་ཚུལ་གཉིས་ལས། དང་པོ་ཞི་བའི་དཀྱིལ་འཁོར་
ལ་སེམས་ཉིད་བདེ་གཤེགས་སྙིང་པོ་ཡང་སངས་རྒྱ་བའི་གནས་སྙིང་ག་ཆོས་ཀྱི་འཁོར་ལོའམ།
ཐུགས་ཀ་དཔལ་གྱི་བེའུའི་དབྱིངས་སུ་བློས་མ་བསྐྱེད་པར་གདོད་ནས་རང་བཞིན་དུ་བྱུང་
ཞིང་ཡོངས་སུ་གྲུབ་པའི་ལྷའི་གནས་ནི་རྩའི་འ ཁོར་ལོ་གཅིག་ཏུ་སྣང་བ་ཡེ་ཤེས་ལྔའི་རང་
བཞིན་ གྱི་རྩིབས་ལྔ་ལ་བསམ་གྱིས་མི་ཁྱབ་པའི་ཡེ་ཤེས་ཀྱི་ལྟེ་བ་དང་ལྡན་པ་རུ། ཀུན་
གཞིའི་རྣམ་ཤེས་མེ་ལོང་དྭངས་པའི་ངོས་ལྟ་བུ་ཤེས་པ་ཡུལ་ལ་མ་འཕྲོས་ལ་འཆར་གཞི་བྱེད་
པ་དང་། ཡིད་ཀྱི་རྣམ་ཤེས་དོན་སྤྱིའི་ཡུལ་དང་དེའི་རྗེས་ཀྱི་བློས་ཡུལ་ལ་དཔྱོད་པ་དང་།
ཉོན་མོངས་པ་ཅན་གྱིས་ཡིད་དགག་བསྒྲུབ་ཏུ་བྱེད་པའི་ཤེས་པ་དང༌། སྒོ་ལྔའི་རྣམ་ཤེས་
སོགས་རྣམ་པར་ཤེས་པའི་ཚོགས་བརྒྱད་དང༌། དེས་ཡུལ་ལ་རྟོག་པའི་ཆོས་ཐམས་ཅད་
གནས་ལུགས་མ་བཅོས་ པའི་ རང་བཞིན་འོད་གསལ་བའི་ངང་དུ་གནས་ སུ་ དག་ པས་ན།
ཁྱབ་གདལ་གྱི་རིག་པ་ཟང་ཐལ་བ་དེ་ཉིད་གདོད་མའི་སངས་རྒྱས་ཀུན་ཏུ་བཟང་པོ་ཉིད་ཡིན།
ཏེ། ཀུན་གཞི་ཡིད་ཆོས་གནས་དག་པའི། ། ཁྱབ་གདལ་རིག་པ་ཀུན་ཏུ་བཟང༌། ། སྣང་
སྟོང་གཉིས་མེད་ཡུམ་དང་སྦྱོར། ། ཞེས་དང་། གཞན་ཡང་། བྱ་བ་བྱེད་དང་ཡིད་ཆོས་
རྣམ་པར་དག ། ཀུན་བཟང་ཡབ་ཡུམ་གཉིས་ལ་ཕྱག་འཚལ་ལོ། །ཞེས་སོ། །དེ་ཡང་ཉེས་
པའི་སྐྱོན་གྱིས་མ་གོས་པའི་བརྡར་པདྨའི་གདན་དང༌། མ་རིག་པའི་མུན་པ་སེལ་བའི་
རྟགས་སུ་ཉི་གདན། འཁོར་བའི་ཚ་གདུང་འཇོམས་པའི་རྟགས་སུ་ཟླ་གདན། ཆོས་ཉིད་
འགྱུར་བ་མེད་པའི་བརྡར་སྐུ་མདོག་མཐིང་ག་ཆོས་སྐུ་ཐིག་ལེ་ཉག་གཅིག་མཚོན་པའི་བརྡར་
— 117
།



༄༅། །སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས། །
ཞལ་ གཅིག་ ཐབས་ཤེས་འདུ་འབྲལ་མེད་ པའི་ བརྡར་ ཕྱག་ གཉིས་མཉམ་བཞག་ཅན།
བདེན་གཉིས་ཟུང་དུ་འཇུག་ པའི་ རྟགས་སུ་ ཞབས་ གཉིས་ སྐྱིལ་ཀྲུང༌། བདེ་ཆེན་འདུ་
འབྲལ་མེད་ཅིང་བག་ཆགས་སྐྱོན་གྱིས་མ་གོས་པའི་བརྡར་སྐུ་གཅེར་བུ། སྣང་སྟོང་གཉིས་
སུ་མེད་པའི་ཡུམ་ཀུན་ཏུ་བཟང་མོ་སྐུ་མདོག་སྔོ་སྐྱ་ཕྱག་གཉིས་ཐལ་སྦྱོར་ཆོས་འབྱུང་གི་ཕྱག་
རྒྱ་ཅན་དང་ཞལ་སྦྱོར་བའོ། ། དེ་བཞིན་དུ་འཁོར་ལོའི་ རྩིབས་ལྔར་ མདུན་ དུ་སེང་གེས་་
བཏེགས་པའི་རིན་པོ་ཆེའི་ཁྲིའི་སྟེང་དུ་པདྨ་དང་ཉི་ཟླའི་གདན་ལ། གཟུགས་ཕུང་གནས་
སུ་ དག་ པ་རྣམ་ པར་ སྣང་ མཛད་ སྐུ་ མདོག་དཀར་པོ་ཞལ་གཅིག་ ཕྱག་ གཉིས། གཡས་་
འཁོར་ལོ་ཐུགས་ཀར་འཛིན་ཅིང་གཡོན་དྲིལ་བུ་དཀུར་བརྟེན་པ། འབྱུང་བ་ས་ ཁམས་
གནས་སུ་དག་པ་ཡུམ་སངས་རྒྱས་སྤྱན་མ་དཀར་མོ་ཞལ་གཅིག་ཕྱག་གཉིས། གཡས་དྲིལ་
བུ་འཛིན་པས་ཡབ་ལ་འཁྱུད་ཅིང་གཡོན་འཁོར་ལོ་འཛིན་པ། དེའི་གཡས་ཀྱི་རྩིབས་ལ་རྟ་
མཆོག་གིས་བཏེགས་པའི་རིན་པོ་ཆེའི་ཁྲིའི་སྟེང་དུ་པདྨ་དང་ཉི་ཟླའི་གདན་ལ། ཚོར་བ་
གནས་སུ་དག་པ་རིན་ཆེན་འབྱུང་ལྡན་སྐུ་མདོག་སེར་པོ་ཞལ་གཅིག་ཕྱག་གཉིས་གཡས་རིན་
པོ་ཆེ་དང་གཡོན་དྲིལ་བུ་དཀུར་བརྟེན་པ། ཆུ་ཁམས་གནས་སུ་དག་པ་ཡུམ་མཱ་མ་ཀཱི་སེར་
མོ་ཞལ་གཅིག་ཕྱག་གཉིས་གཡས་དྲིལ་བུ་འཛིན་པས་ཡབ་ལ་འཁྱུད་ཅིང་། གཡོན་རིན་པོ་
ཆེ་འཛིན་པ། དེའི་རྒྱབ་ཟུར་གཡས་ཀྱི་རྩིབས་ལ་རྨ་བྱས་བཏེགས་པའི་རིན་པོ་ཆེའི་ཁྲིའི་
སྟེང་དུ་པདྨ་དང་ཉི་ཟླའི་གདན་ལ། འདུ་ཤེས་གནས་སུ་དག་པ་སྣང་བ་མཐའ་ཡས་སྐུ་
མདོག་དམར་པོ་ཞལ་གཅིག་ཕྱག་གཉིས་གཡས་པདྨ་དང་གཡོན་དྲིལ་བུ་དཀུར་བརྟེན་པ།
མེ་ཁམས་གནས་སུ་དམ་པ་ཡུམ་ན་བཟའ་དཀར་མོ་ཞལ་གཅིག་ཕྱག་གཉིས་གཡས་དྲིལ་བུ་
འཛིན་པས་ཡབ་ལ་འཁྱུད་ཅིང་གཡོན་པདྨ་འཛིན་པ། དེའི་རྒྱབ་ཟུར་གཡོན་གྱི་རྩིབས་ལ་
ཤང་ཤང་གིས་བཏེགས་པའི་རིན་པོ་ཆེ་ཁྲིའི་སྟེང་དུ་པདྨ་དང་ཉི་ཟླའི་གདན་ལ། འདུ་བྱེད་
གནས་སུ་དག་པ་དོན་ཡོད་གྲུབ་པ་སྐུ་མདོག་ལྗང་གུ་ཞལ་གཅིག་ཕྱག་གཉིས་གཡས་རྡོ་རྗེ་རྒྱ་
གྲམ་དང་གཡོན་དྲིལ་བུ་དཀུར་བརྟེན་པ། རླུང་ཁམས་གནས་སུ་དག་པ་ཡུམ་དག་པ་ཡུམ་
དམ་ཚིག་སྒྲོལ་མ་སྐུ་མདོག་ལྗང་གུ་ཞལ་གཅིག་ཕྱག་གཉིས་གཡས་དྲིལ་བུ་འཛིན་པས་ཡབ་ལ་
འཁྱུད་ཅིང་གཡོན་རྒྱ་གྲམ་འཛིན་པ། མདུན་གཡོན་གྱི་རྩིབས་ལ་ གླང་པོ་ཆེས་བཏེགས་
པའི་རིན་པོ་ཆེའི་ཁྲིའི་སྟེང་དུ་པདྨ་དང་ཉི་ཟླའི་གདན་ལ། རྣམ་ཤེས་གནས་སུ་དག་པ་རྡོ་
118



ཡུམ་ཀ་བདེ་ཆེན་རྒྱལ་མོའི'''སྒྲུབ་བདེ་ཆེན་དཔལ་ཕྲེང་གི་ཚིག་འགྲེལ་པད་དཀར་ཕྲེང་མཛེས་བཞུགས། །
རྗེ་མི་བསྐྱོད་པ་སྐུ་མདོག་མཐིང་ག་ཞལ་གཅིག་ཕྱག་གཉིས་གཡས་རྡོ་རྗེ་དང་གཡོན་དྲིལ་བུ་
དཀུར་བརྟེན་པ། ནམ་མཁའི་ཁམས་གནས་སུ་དག་པ་ཡུམ་ནམ་མཁའ་དབྱིངས་ཀྱི་དབང་
ཕྱུག་མ་ཞལ་གཅིག་ཕྱག་གཉིས་གཡས་དྲིལ་བུ་འཛིན་པས་ཡབ་ལ་འཁྱུད་ཅིང་གཡོན་རྡོ་རྗེ་
འཛིན་པ། དེ་ལྟར་འབྱུང་བ་ལྔ་ཡུམ་ལྔ་གནས་སུ་དག་པའི་རིགས་ཀྱི་ཡུམ་ལྔ་ཡབ་ལ་འཁྱུད་
པའོ། །དེ་ནས་སྐྱེ་མཆེད་དག་པ་སེམས་དཔའ་སེམས་མའི་གདན་ལ། དེ་ཡང་འབྱུང་བ་
བཞིའི་དྭངས་མ་ལྟེ་བའི་རྩ་མདུད་དུ་སྤྱན་གཉིས་ཆགས་པ་ལ་རྩ་གསུམ་གྱིས་སྦྲེལ་ཏེ་ལྟེ་བ་
ནས་སྙིང་ཁར་འབྲེལ། དེ་ནས་མགྲིན་པར་འབྲེལ། དེ་ནས་ཀླད་པ་དུང་ཁང་དུ་འཁྱིལ་
པའི་དབང་པོའི་ཡུལ་འཆར་བར་བྱེད་པའི་རྩ་རྩ་བ་གཅིག་ལ་རྩེ་མོ་ལྔར་གྱེས་ནས་སྒོ་ལྔ་སོ་
སོའི་རྟེན་བྱེད་པ་ལས་གཟུགས་ཀྱི་རྟེན་གཡས་གཡོན་གྱི་མིག་ལ་ཟུག དེ་བཞིན་དུ་སྒྲ་རྣ་བ།
དྲི་སྣ། རོ་ལྕེ། རེག་བྱ་སྨིན་མཚམས་སུ་ཟུག་པའི་ཕྱི་མ་དོར་བས་སྔ་མ་བཞིའི་རང་བཞིན་
ལ་མདོར་བསྟན་པ་དང་། རྒྱས་པར་བཤད་པ་གཉིས་ལས། དང་པོ་མདོར་བསྟན་པ་ལ།
གཡས་ཕྱོགས་ཀྱི་དབང་པོའི་རྩ་བཞི་ལ་མིག རྣ་བ། སྣ། ལྕེ་བཞིའི་རྣམ་ཤེས་དག་པའི་
ནང་གི་སེམས་དཔའ་བཞི་སྟེ། ཡུལ་བཞི་གཟུགས་སྒྲ་དྲི་རོ་བཞི་དག་པའི་སེམས་མ་བཞིས་
འཁྲིལ་ པའོ། ། གཉིས་པ་རྒྱས་པར་བཤད་པ་ལ། མིག་གི་རྣམ་ཤེས་ གཟུགས་མཐོང་བ་
གནས་སུ་དག་པ་བྱང་ཆུབ་སེམས་དཔའ་སའི་སྙིང་པོ་སྐུ་མདོག་དཀར་པོ་གཡས་རིན་པོ་ཆེའི་
མྱུ་གུ་འཛིན་ཅིང་གཡོན་དྲིལ་བུ་དཀུར་བརྟེན་པ། མིག་གི་ཡུལ་གཟུགས་སུ་སྣང་བ་གནས་
སུ་དག་པ་སྒེག་མོ་མ་དཀར་མོ་གཡས་ཡབ་ལ་འཁྱུད་ཅིང༌། གཡོན་དྲིལ་བུ་དཀུར་བརྟེན་པ།
རྣ་བའི་རྣམ་ཤེས་གནས་སུ་དག་པ་བྱང་ཆུབ་སེམས་དཔའ་ཕྱག་ན་རྡོ་རྗེ་མཐིང་ག་གཡས་རྡོ་
རྗེ་འཛིན་ཅིང་གཡོན་དྲིལ་བུ་དཀུར་བརྟེན་པ། རྣ་བའི་ཡུལ་སྒྲ་རུ་སྣང་བ་གནས་སུ་དག་པ་
གླུ་མ་དམར་མོ་པི་ཝང་འཛིན་པ། སྣའི་རྣམ་ཤེས་གནས་སུ་དག་པ་བྱང་ཆུབ་སེམས་དཔའ་
ནམ་མཁའི་སྙིང་པོ་སེར་པོ་གཡས་རལ་གྲི་དང་། གཡོན་དྲིལ་བུ་དཀུར་བརྟེན་པ། སྣའི་
ཡུལ་དུ་དྲི་རུ་སྣང་བ་གནས་སུ་དག་པ་ཕྲེང་བ་མ་སེར་མོ་གཡས་རིན་པོ་ཆེའི་ཕྲེང་བ་འཛིན་པ།
ལྕེའི་རྣམ་ཤེས་གནས་སུ་དག་པ་བྱང་ཆུབ་སེམས་དཔའ་སྤྱན་རས་གཟིགས་དམར་པོ་གཡས་
པདྨ་དང་གཡོན་དྲིལ་བུ་དཀུར་བརྟེན་པ། ལྕེའི་ཡུལ་དུ་རོ་རུ་སྣང་བ་གནས་སུ་དག་པ་གར་
མ་ ལྗང་ གུ་ དྲིལ་བུ་འཛིན་པ། དེ་ བཞིན་གཡོན་ ཕྱོགས་ ལ་ ཡང་ མདོར་ བསྟན་ པ་ དང༌།
— 119 —



༄༅། །སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
རྒྱས་པར་བཤད་པ་གཉིས་ལས། དང་པོ་མདོར་བསྟན་པ་ལ། གཡོན་ཕྱོགས་ཀྱི་མིག་
རྣ་བ། སྣ། ལྕེའི་དབང་པོ་བཞིའི་རྩ་བ་བཞི་ལ་ཡང་དབང་པོའི་ངོ་བོ་བཞི་དག་པའི་ཕྱིའི་
སེམས་དཔའ་བཞི་ལ། འདས་མ་འོངས་ད་ལྟ་མ་ངེས་པའི་དུས་བཞི་གནས་སུ་དག་པའི་
སེམས་མ་བཞིས་འཁྲིལ་ཏེ། གཉིས་པ་རྒྱས་པར་བཤད་པ་ལ། མིག་གི་དབང་པོ་གནས་
སུ་དག་པ་བྱང་ཆུབ་སེམས་དཔའི་བྱམས་པ་དཀར་སེར། གཡས་ཀླུ་ཤིང་འཛིན་ཅིང་
གཡོན་དྲིལ་བུ་དཀུར་བརྟེན་པ། འདས་པའི་དུས་གནས་སུ་དག་པ་བདུག་སྤོས་མ་དཀར་
སེར་སྤོས་ཁང་འཛིན་པ། རྣ་བའི་དབང་པོ་གནས་སུ་དག་པ་སྒྲིབ་པ་རྣམ་སེལ་དམར་སེར་
གཡས་ཟ་མ་ཏོག་འཛིན་ཅིང་། གཡོན་དྲིལ་བུ་དཀུར་བརྟེན་པ། ད་ལྟའི་དུས་གནས་སུ་
དག་པ་མེ་ཏོག་ཅན་དམར་སེར་མེ་ཏོག་གི་ཕྲེང་བ་འཛིན་པ། སྣའི་དབང་པོ་གནས་དག་པ་
བྱང་ཆུབ་སེམས་དཔའ་ཀུན་ཏུ་བཟང་པོ་དམར་ལྗང་གཡས་རིན་པོ་ཆེའི་སྙེ་མ་འཛིན་ཅིང་
གཡོན་དྲིལ་བུ་དཀུར་བརྟེན་པ། དུས་མ་འོངས་པ་གནས་སུ་དག་པ་ཨཱ་ལོ་ཀེ་དམར་ལྗང་
མར་མེ་འཛིན་པ། ལྕེའི་དབང་པོ་གནས་སུ་དག་པ་བྱང་ཆུབ་སེམས་དཔའ་འཇམ་དཔལ་
དམར་སེར་གཡས་ཨུཏྤལ་འཛིན་ཅིང་གཡོན་དྲིལ་བུ་དཀུར་བརྟེན་པ། དུས་ངེས་པ་མེད་
པ་མཉམ་པ་ཉིད་ཀྱི་དུས་སུ་གནས་དག་ པ་དྲི་ཆབ་མ་དཀར་ལྗང་དྲིའི་དུང་ཆོས་འཛིན་པ།
སེམས་དཔའ་བརྒྱད་པོ་ཐམས་ཅད་ཀྱང་ཞབས་གཡས་ཅུང་ཟད་བརྐྱངས་པའི་ཕྱེད་སྐྱིལ་གྱིས་
བཞུགས་ཤིང་། སེམས་མ་རྣམས་ཡབ་ལ་འཁྱུད་པ་ཐམས་ཅད་ལོངས་སྤྱོད་རྫོགས་པའི་
རྒྱན་ཆས་བཅུ་གསུམ་གྱིས་སྤྲས་པའོ། ། རིག་པའི་སྐྱེས་བུ་ཐུབ་དྲུག་ནི། དཔྲལ་བར་ལྷའི་
འཇིག་རྟེན་དང༌། ཉོན་མོངས་པ་ང་རྒྱལ་དུ་ལྟ་བ་གནས་སུ་དག་པ་ལྷའི་ཐུབ་པ་བརྒྱ་བྱིན་
དཀར་པོ་པི་ཝང་འཛིན་པ། ལྕེ་ལ་ལྷ་མིན་གྱི་འཇིག་རྟེན་དང་ཉོན་མོངས་པ་ཕྲག་དོག་ཏུ་
ལྟ་བ་གནས་སུ་དག་པ་ལྷ་མ་ཡིན་གྱི་ཐུབ་པ་ཐགས་བཟང་རིས་མཐིང་ག་གོ་མཚོན་འཛིན་པ། །
སྙིང་ཁར་མིའི་འཇིག་རྟེན་དང་ཉོན་མོངས་པ་འདོད་ཆགས་སུ་ལྟ་བ་གནས་སུ་དག་པ་ ཤཱཀ་
ཐུབ་སེར་པོ་འཁར་གསིལ་དང་ལྷུང་བཟེད་འཛིན་པ། ལྟེ་བར་བྱོལ་སོང་གི་འཇིག་རྟེན་
དང་ཉོན་མོངས་པ་གཏི་མུག་ཏུ་ལྟ་བ་གནས་སུ་དག་པ་བྱོལ་སོང་གི་ཐུབ་པ་སེང་གེ་རབ་
བརྟན་ལྗང་གུ་པོ་ཏི་འཛིན་པ། གསང་གནས་སུ་ཡི་དྭགས་ཀྱི་འཇིག་རྟེན་དང༌། ཉོན་
མོངས་པ་སེར་སྣར་ལྟ་བ་གནས་སུ་དག་པ་ཡི་དྭགས་ཀྱི་ཐུབ་པ་ཁ་འབར་མ་སེར་ནག་སྒྲོམ་བུ་
– 120 ——
་་



ཡུམ་ཀ་བདེ་ཆེན་རྒྱལ་མོའི་རྩ་སྒྲུབ་བདེ་ཆེན་དང་ལ་ཕྲེང་གི་ཚིག་འགྲེལ་པད་དཀར་ཕྲེང་མཛེས་བཞུགས།
འཛིན་པ། རྐང་མཐིལ་གཡོན་དུ་དམྱལ་བའི་འཇིག་རྟེན་དང༌། ཉོན་མོངས་པ་ཞེ་སྡང་
དུ་ལྟ་བ་གནས་སུ་དག་པ་དམྱལ་བའི་ཐུབ་པ་ཆོས་རྒྱལ་དུད་ཁ་མེ་ཆུ་འཛིན་པ། ཐམས་
ཅད་ཀྱང་དབུ་ལ་གཙུག་ཏོར་དང་ཞབས་ལ་འཁོར་ ལོ་ སོགས་ མཚན་དང་དཔེ་བྱད་ཀྱིས་
བརྒྱན་པ་སྐུ་ལ་ཆོས་གོས་རྣམ་གསུམ་གསོལ་བ་མཆོག་གི་སྤྲུལ་སྐུ་ཚངས་པར་སྤྱོད་པའི་ཆ་བྱད་
ཅན། ཞབས་ཐམས་ཅད་བཞེངས་སྟབས་སུ་བཞུགས་པའོ། །སྒོ་བ་ཁྲོ་བོ་ཁྲོ་མོའི་གདན་ལ།
མདོར་བསྟན་པ་དང༌། རྒྱས་པར་བཤད་པ་ གཉིས་ལས། དང་པོ་མདོར་བསྟན་པ་ལ།
ལག་པ་གཉིས་དང་རྐང་པ་གཉིས་ཏེ་ཡན་ལག་བཞི་ལ་སེམས་ཅན་ཐམས་ཅད་ཀྱི་ལུས་ཀྱི་རྣམ་
པར་ཤེས་པ་དང༌། ལུས་ཀྱི་དབང་པོ་དང༌། རེག་བྱ་ཡུལ་དང༌། རེག་བྱ་ཡུལ་དང་རེག་
པར་ཤེས་པ་བཞི་གནས་སུ་དག་པའི་སྒོ་བ་ཡབ་བཞི་ལ། ཕྱི་ནང་གི་དངོས་པོ་ལ་རྟག་པར་
ལྟ་བ་དང་། ཆད་པར་ལྟ་བ་དང་། བདག་ཏུ་ལྟ་བ་དང་། མཚན་མར་ལྟ་བ་གནས་སུ་
དག་པ་ཡུམ་སྒོ་མ་བཞིའོ། ། གཉིས་པ་རྒྱས་པར་བཤད་པ་ལ། ལག་གཡས་སུ་ལུས་ཀྱི་རྣམ་
པར་ཤེས་པ་གནས་སུ་དག་པ་སྒོ་བ་ཁྲོ་བོ་གཤིན་རྗེ་གཤེད་སྨུག་ནག་ཐོད་དབྱུག་འཛིན་པ།
རྟག་པར་ལྟ་བ་གནས་སུ་དག་པ་སྒོ་མ་ལྕགས་ཀྱུ་མ་སྨུག་ནག་ལྕགས་ཀྱུ་འཛིན་པ། ལག་
གཡོན་ལུས་ཀྱི་དབང་པོ་གནས་སུ་དག་པ་སྒོ་བ་ཁྲོ་བོ་སྟོབས་པོ་ཆེ་སེར་ནག་རྡོ་རྗེ་རྩེ་ལྔ་འཛིན་
པ། ཆད་པར་ ལྟ་ བ་ གནས་སུ་དག་པ་སྒོ་མ་ཞགས་པ་མ་སེར་ནག་ཞགས་པ་འཛིན་པ།
རྐང་བ་གཡོན་དུ་ལུས་ཀྱི་ཡུལ་རེག་བྱ་གནས་སུ་དག་པ་སྒོ་བ་ཁྲོ་བོ་རྟ་མགྲིན་དམར་ནག་ཐོག་
དབྱུག་སྦྲུལ་གྱིས་དཀྲིས་པ་འཛིན་པ། བདག་ཏུ་ལྟ་བ་གནས་སུ་དག་པ་སྒོ་མ་ལྕགས་སྒྲོག་མ་
དམར་ནག་རྡོ་རྗེ་རྒྱ་གྲམ་འཛིན་པ། རྐང་བ་གཡས་པར་ལུས་ཀྱི་རེག་ཤེས་གནས་སུ་དག་པ་
སྒོ་བ་ཁྲོ་བོ་བདུད་རྩི་འཁྱིལ་བ་ལྗང་ནག་རྡོ་རྗེ་རྒྱ་གྲམ་འཛིན་པ། ཆོས་ཐམས་ཅད་དངོས་
པོ་དང་མཚན་མར་ལྟ་བ་གནས་སུ་དག་པ་སྒོ་མ་དྲིལ་བུ་མ་ལྗང་ནག་དྲིལ་བུ་འཛིན་པ། དེ་
ཡང་བྱམས་པ་ཚད་མེད། སྙིང་རྗེ་ཚད་མེད། དགའ་བ་ཚད་མེད། བཏང་སྙོམས་ཚད་
མེད་པ་བཞི་ཡི་ཕྲིན་ལས་མཛད་པ་ཅན་ནོ། ། ཁྲོ་བོ་བཞིའི་གཡོན་སྡིགས་མཛུབ་དང་ཡུམ་
རྣམས་ཀྱིས་ གཡོན་དུང་ཁྲག་ཡབ་ལ་སྟོབ་པ། དུར་ཁྲོད་ཀྱི་ཆས་བརྒྱད་ཀྱིས་བརྒྱན་ཏེ་
བསྐལ་པའི་མེ་དཔུང་གི་ཀློང་ན་འདོར་སྟབས་སུ་བཞུགས་པའོ། ། དེའི་རང་བཞིན་ཡོངས་
གྲུབ་ཆེན་པོ་ནི། དག་བྱ་དག་བྱེད་རྫོགས་པ་ལས། ། ཡོངས་གྲུབ་གདན་གསུམ་ཚང་པའི་
121



» ༄༅། །སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས། །
ལྷ། །སྣང་ལ་རང་བཞིན་མེད་པར་གསལ། །ཞེས་པས། དེ་ལ་དག་བྱ་དང་དག་བྱེད་གང་
དག་འབྲས་ཅི་ཞེ་ན། དག་བྱ་ནི་དྲི་མ་སྟེ་ཀུན་གཞི་དང་ཡིད་ཀྱི་རྣམ་ཤེས་དང༌། ཡུལ་ལ་
རྟོག་པའི་ཆོས་སོགས་སོ། ། དག་བྱེད་ཀུན་བཟང་ཡབ་ཡུམ་དུ་བསྐྱེད་པ། དག་འབྲས་ནི་
རིག་པ་ཀ་དག་དོན་གྱི་ཀུན་བཟང་ཡབ་ཡུམ་ཐོབ་པ་ཡིན་ལ། དེ་བཞིན་དུ་ཕུང་པོ་ལྔ་དང་
འབྱུང་བ་ལྔ་སོགས་དག་བྱ་དང༌། རིགས་ལྔ་ཡབ་ཡུམ་བཅུ་དག་འབྲས་སོགས་གོང་དུ་
བསྟན་ཡོད་པས་གསལ་ལོ། །དེ་ཐམས་ཅད་ཀྱི་དག་གཞི་བདེ་གཤེགས་སྙིང་པོ། དྲི་མ་དག་
བྱ་ལ་དག་བྱེད་གདན་གསུམ་ལྷའི་དཀྱིལ་འཁོར་རྫོགས་པར་སྒོམ་པ་ལས། དག་འབྲས་
གདོད་མ་ནས་རང་བྱུང་ཡོངས་སུ་གྲུབ་ པའི་ གདན་གསུམ་ཚང་པའི་ དཀྱིལ་ འཁོར་ གྱི་ལྷ་
ཚོགས་ཐམས་ ཅད་ ལྷན་གྲུབ་ཀྱི་རང་མདངས་སུ་ སྣང་ལ་རང་བཞིན་མེད་པར་ཆུ་ཟླ་ལྟར་
གསལ་བར་བསྒོམས་པས། སྣོད་བཅུད་དཀྱིལ་འཁོར་གསུམ་གྱི་རང་བཞིན་དུ་རྫོགས་ཤིང་
སྐུ་གཉིས་མངོན་དུ་བྱེད་པའི་རྟེན་འབྲེལ་འགྲིགས་པ་ཡིན་ནོ། །གཉིས་པ། ཁྲོ་བོའི་དཀྱིལ་
འཁོར་ལ། ། དེ་ཡི་བ་སྤུའི་བུ་ག་ལ། ། ཁྲག་འཐུང་རྒྱུད་སྡེའི་དཀྱིལ་འཁོར་ནི། ། མ་ལུས་ལུས་
པ་མེད་པར་རྫོགས། ། ཀུན་ཀྱང་སྐུ་མདོག་ཕྱག་མཚན་དང་། ། རྣམ་འགྱུར་མ་ངེས་སྒྱུ་འཕྲུལ་
ནི། ། རང་བྱུང་རང་ཤར་ཆེན་པོའོ། །ཞེས་པ་ལ་གཉིས། མདོར་བསྟན་པ་དང༌། རྒྱས་
པར་བཤད་པའོ། །དང་པོ་མདོར་བསྟན་པ་ལ། རང་ཉིད་མཁའ་འགྲོའི་སྐུར་གསལ་བ་དེ་
ཡི་བ་སྤུའི་ཁུང་བའི་བུ་ག་ཐམས་ཅད་ལ་ཁྲག་འཐུང་རྒྱུད་སྡེའི་དཀྱིལ་འཁོར་གྱི་ལྷ་ཚོགས་ནི་
ཀུན་བཟང་ཆེ་མཆོག་ཧེ་རུ་ཀ་ཡབ་ཡུམ་དང་ཁྲག་འཐུང་རིགས་ལྔ་ཡབ་ཡུམ་བཅུ། ཁྲོ་མོ་ཉི་
ཤུ་དང་དབང་ཕྱུག་ཉི་ཤུ་རྩ་བརྒྱད་ལ་སོགས་པ་ཁྲག་འཐུང་ལྔ་བཅུ་རྩ་བརྒྱད་ལོངས་སྐུ་ཁྲོ་བོ་
ཁྲོ་མོའི་ལྷ་ཚོགས་ཐམས་ཅད་མ་ལུས་ཤིང་ལུས་པ་མེད་པར་རྫོགས་ཤིང་། དེ་དག་ཀུན་ཀྱང་
དཀར་སེར་དམར་ལྗང་མཐིང་ནག་ལ་སོགས་པའི་སྐུ་མདོག་དང་། རྡོ་རྗེ་དང་འཁོར་ལོ་
རིན་པོ་ཆེ་དང་པདྨ་རལ་གྲི་དགྲ་སྟ་ཐོད་ཁྲག་དྲིལ་བུ་ལ་སོགས་པའི་ཕྱག་མཚན་སོགས་དང་།
དབུ་དང་ཕྱག་ཞབས་ཀྱི་རྣམ་འགྱུར་སོགས་ཀྱང་གཅིག་ཏུ་མ་ངེས་པར་སྒྱུ་མའི་འཕྲུལ་བཞིན་
དུ། རང་གི་རིག་པའི་ཆོ་འཕྲུལ་ལས་བྱུང་ཞིང་། རང་རྩལ་ལས་ཤར་བའི་རང་མདངས་
ཆེན་པོའོ། ། གཉིས་པ་རྒྱས་པར་བཤད་པ་ལ། ལྷའི་རྣམ་གྲངས་དང་སྐུ་མདོག་ཕྱག་
མཚན་སོགས་བསྟན་པ་ལ་གཉིས། གཙོ་བོའི་བཞུགས་ཚུལ་དང་འཁོར་གྱི་བཀོད་ཚུལ་ལོ།
— 122 —



ཡུམ་ཀ་བདེ་ཆེན་རྒྱལ་མོའི་རྩ་སྒྲུབ་བདེ་ཆེན་དཔལ་ཕྲེང་གི་ཚིག་འགྲེལ་པད་དཀར་ཕྲེང་མཛེས་བཞུགས།
དང་པོ་ཀླད་པ་དུང་ཁང་གི་གཞལ་ཡས་ཁང་གི་ནང་དུ། དབུས་དང་རྩིབས་བཞིའི་གདན་
ལ་དབུས་བུདྷ་ཧེ་རུ་ཀ་སྨུག་ནག་ཞལ་གསུམ་གཡས་དཀར་གཡོན་དམར་དབུས་སྨུག་ནག་
ཕྱག་དྲུག་གཡས་གསུམ་འཁོར་ལོ་རྡོ་རྗེ་ཞིང་དབྱུག་གཡོན་གསུམ་དགྲ་སྟ་ཐོད་ཁྲག་ཁ་ཊོ་
བསྣམས་པ། ཞབས་བཞིས་འགྲོ་བ་ཟིལ་གྱིས་གནོན་པས་ཁྱུ་མཆོག་དང་ལྷ་ཆེན་ཕོ་མོའི་
གདན་ལ་རོལ་བ། བུདྡྷ་ཀྲོ་དྷི་ཤྭ་རི་མ་སྨུག་ནག་ཞལ་གཅིག་ཕྱག་གཉིས་གཡས་དྲིལ་བུ་
འཛིན་ཅིང་ཡབ་ལ་འཁྱུད་པ་གཡོན་དུང་ཁྲག་སྟོབ་པ། དེའི་ཐུགས་ཀར་རང་རིག་པའི་
རྒྱལ་པོ་རྗེ་བཙུན་ཆེ་མཆོག་ཧེ་རུ་ཀ་ཁྲོ་བོ་སྐུ་མདོག་སྨུག་ནག་ཞལ་གསུམ་གཡས་དཀར་གཡོན་
མཐིང་དབུས་སྨུག་ནག ཕྱག་དྲུག་གཡས་གསུམ་རྡོ་རྗེ་རྩེ་དགུ་རྩེ་ལྔ་རྩེ་གསུམ། གཡོན་
གསུམ་བྷན་དམར་འཛིན་པ་ཞབས་བཞི་བ། ཡུམ་གནམ་ཞལ་མ་སྨུག་ནག་ཞལ་གཅིག་
ཕྱག་གཉིས་གཡས་དྲིལ་བུ་འཛིན་ཅིང་ཡབ་ལ་འཁྱུད་པ་གཡོན་དུང་ཁྲག་སྟོབ་པ། ཤར་གྱི་
རྩིབས་ལ་བཛྲ་ཧེ་རུ་ཀ་མཐིང་ནག་ཞལ་གསུམ་གཡས་དཀར་གཡོན་སེར་དབུས་མཐིང་ནག
ཕྱག་དྲུག་གི་གཡས་གསུམ་རྡོ་རྗེ་རྩེ་དགུ་རྩེ་ལྔ་ཞིང་དབྱུག གཡོན་གསུམ་དྲིལ་བུ་དུང་ཁྲག་
སྟོང་གི་འཇིག་རྟེན་འདེགས་པ། ཞབས་བཞི་མ་ཧེ་དང་དྲེགས་པ་ཕོ་མོའི་གདན་ལ་རོལ་བ།
བཛྲ་ཀྲོདྷི་ཤྭ་རི་མ་མཐིང་ནག་ཞལ་གཅིག་ཕྱག་གཉིས་གཡས་དྲིལ་བུ་འཛིན་ཅིང་ཡབ་ལ་
འཁྱུད་པ་གཡོན་དུང་ ཁྲག་སྟོབ་པ། ལྷོའི་རྩིབས་ལ་རཏྣ་ཧེ་རུ་ཀ་སེར་ནག་ཞལ་གསུམ་
གཡས་སྔོ་གཡོན་དམར་དབུས་སེར་ནག ཕྱག་དྲུག་གཡས་གསུམ་ནོར་བུ་རྡོ་རྗེ་ཞིང་དབྱུག་
གཡོན་གསུམ་རྒྱུ་ཞགས་ དུང་ཁྲག་དགྲ་སྟ་བསྣམས། ཞབས་བཞི་གཟིག་དང་གཤིན་རྗེ་
བསྣོལ་བའི་གདན་ལ་རོལ་བ། རཏྣ་ཀྲོདྷི་ཤྭ་རི་མ་སེར་ནག་ཞལ་གཅིག་ཕྱག་གཉིས་གཡས་
དྲིལ་བུ་འཛིན་ཅིང་ཡབ་ལ་འཁྱུད་པ་གཡོན་དུང་ཁྲག་སྟོབ་པ། ནུབ་ཀྱི་རྩིབས་ལ་པདྨ་ཧེ་རུ་
ཀ་དམར་ནག་ཞལ་གསུམ་གཡས་དཀར་གཡོན་སེར་དབུས་དམར་ནག ཕྱག་དྲུག་གཡས་
གསུམ་པདྨ་རྡོ་རྗེ་ཞིང་དབྱུག་གཡོན་གསུམ་དྲིལ་བུ་དུང་ཁྲག་རྔ་ཆུང་བསྣམས་པ། ཞབས་
བཞི་སྟག་དང་ཀླུ་དབང་གི་གདན་ལ་རོལ་བ། པདྨ་ཀྲོདྷི་ཤྭ་རི་མ་དམར་ནག་ཞལ་གཅིག་
ཕྱག་གཉིས་གཡས་དྲིལ་བུ་འཛིན་ཅིང་ཡབ་ལ་འཁྱུད་པ་གཡོན་དུང་ཁྲག་སྟོབ་པ། བྱང་གི་
རྩིབས་ལ་ཀརྨ་ཧེ་རུ་ཀ་ལྗང་ནག་ཞལ་གསུམ་གཡས་དཀར་གཡོན་དམར་དབུས་ལྗང་ནག
ཕྱག་དྲུག་གཡས་གསུམ་རལ་གྲི་རྡོ་རྗེ་ཞིང་དབྱུག གཡོན་གསུམ་ཐོང་གཤོལ་དུང་ཁྲག་
123



༄༅། །སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས། །
འཇིག་རྟེན་འདེགས་པ། ཞབས་བཞི་དོམ་དང་གནོད་སྦྱིན་གྱི་གདན་ལ་རོལ་བ། ཡུམ་
ཀརྨ་ཀྲོདྷི་ཤྭ་རི་མ་ལྗང་ནག་ཞལ་གཅིག་ཕྱག་གཉིས་དྲིལ་བུ་འཛིན་ཅིང་ཡབ་ལ་འཁྱུད་པ་
གཡོན་དུང་ཁྲག་སྟོབ་པ། སྤྱན་གསུམ་གསུམ་དང་ལྡན་པ། ཞལ་གདངས་ཤིང་མཆེ་བ་
གཙིགས་པ་ལྗགས་གློག་ལྟར་འཁྱུག་པ། གར་གྱི་ཉམས་དགུ་དང་དུར་ཁྲོད་ཀྱི་ཆས་བརྒྱད་
དང་ལྡན་པ་མེ་དཔུང་གི་ཀློང་ན་བཞུགས་པའོ། ། གར་གྱི་ཉམས་དགུ་ནི་གལ་པོ་ལས། །
སྒེག་པ་དཔའ་བ་མི་སྡུག་པ། ། དགོད་དང་གཤེ་དང་དྲག་ཤུལ་དང༌། ། སྙིང་རྗེ་རྔམ་དང་ཞི་
བ་སྟེ། ། གར་དགུའི་ཚུལ་གྱིས་འགྱིངས་པའོ། ། ཞེས་པ་ལྟར། ཆགས་ཉམས་ཀྱིས་སྒེག་པ།
ཁྲོ་ཉམས་ཀྱིས་དཔའ་བ། རྨོངས་ཉམས་ཀྱིས་མི་སྡུག་པ་སྟེ་སྐུའི་ཉམས་གསུམ། ཧ་ཧ་
དང་ཧི་ཧི་སོགས་བཞད་པའི་གད་མོ་འབྱིན་པས་དགོད་པ། ཟུངས་ཤིག་དང་རྒྱོབས་ཤིག་
ལ་སོགས་འཇིགས་པའི་ང་རོ་སྒྲོག་པས་གཤེ་བ། དེ་དག་ཀྱང་འབྲུག་སྟོང་དུས་གཅིག་ལ་
ལྡིར་པ་ལྟ་བུའི་སྒྲ་གདངས་དང་ལྡན་པས་དྲག་ཤུལ་ཏེ་གསུང་གི་ཉམས་གསུམ། རྨོངས་
པའི་འགྲོ་ཁམས་རྗེས་སུ་འཛིན་པས་སྙིང་རྗེ། མ་རུང་བའི་སེམས་ཅན་ཁྲོ་བས་འདུལ་ཕྱིར་
རྔམ་པ། ཐམས་ཅད་ཆོས་ཉིད་དུ་རོ་མཉམ་པས་ཞི་བ་དང་ཐུགས་ཀྱི་ཉམས་གསུམ་སྟེ་གར་
དགུ་དང་ལྡན་པའོ། ། དུར་ཁྲོད་ཀྱི་ཆས་ བརྒྱུད་ལས་བགོ་བའི་ གོས་གསུམ་ནི། སྟོབས་
བཅུས་གཏི་མུག་འཇོམས་པའི་བརྡར་གླང་ཆེན་གྱི་སྟོད་གཡོགས། བྱང་ཆུབ་སེམས་ཀྱིས་
འདོད་ཆགས་བཅོམ་པའི་བརྡར་ཞིང་པགས་ཀྱི་སྐེད་བཅིངས། དཔའ་རྟུལ་དྲག་པོའི་ལས་
ཀྱིས་ཞེ་སྡང་བཅོམ་པའི་བརྡར་སྟག་པགས་ཀྱི་ཤམ་ཐབས་དང་གསུམ། འདོགས་པའི་རྒྱན་
གཉིས་ལས། སྦྲུལ་རྒྱན་ནི། ཀླུ་རྒྱལ་རིགས་དཀར་པོའི་སྐུ་བཅིངས། རྗེ་རིགས་སེར་
པོའི་སྙན་ཆ། བྲམ་ཟེ་རིགས་དམར་པོའི་སེ་མོ་དོ་དང་། དམངས་རིགས་ལྗང་ཁུས་སྐ་
རགས། གདོལ་བ་ནག་པོས་གདུ་བུ་སྟེ་སྦྲུལ་རྒྱན་ལྔ། ཐོད་རྒྱན་ནི། ཐོད་པ་སྐམ་པོ་
ལྔས་དབུ་རྒྱན་ཁྲག་འཛག་པའི་མགོ་རློན་ལྔ་བཅུའི་དོ་ཤལ། མི་མགོ་རྙིད་པའི་རྒྱབ་མདུན་
དུ་སེ་རལ་ཁའི་ཕྲེང་བ་སྟེ་ཐོད་རྒྱན་གསུམ། བྱུག་པའི་རྫས་གསུམ་ནི། དཔྲལ་བར་ཐལ་
ཆེན་གྱི་ཚོམ་བུ། མཁུར་ཚོས་གཉིས་སྣའི་ཟུར་དང་གསུམ་དུ་རཀྟའི་ཐིག་ལེ། མགྲིན་
པར་ཞག་གི་ཟོ་རིས་དང་གསུམ་མོ། །དྲག་པོའི་རྒྱུན་ཆས་དེ་དག་ཀྱང་། སྔོན་ཧེ་རུ་ཀས་རུ་
ཊ་བསྒྲལ་བས་དེའི་ཆས་རྣམས་རང་གི་དཔའ་རྟགས་སུ་བཞེས་པ་སྟེ་ཆས་བརྒྱད་དོ། ། གཉིས་
124



ཡུམ་ཀ་བདེ་ཆེན་རྒྱལ་མོའི་རྩ་སྒྲུབ་བདེ་ཆེན་དཔལ་ཕྲེང་གི་ཚིག་འགྲེལ་པད་དཀར་ཕྲེང་མཛེས་བཞུགས།
པ་འཁོར་གྱི་བཀོད་ཚུལ་ལ། དང་པོ་ཁྲོ་མོ་ཉི་ཤུ་ལ། གནས་ཀྱི་མ་མོ་བརྒྱད་ནི། ཀེའུ་རི་
དཀར་མོ་ཞིང་དབྱུག་དང་བྷན་དམར་འཛིན་པ། རྩོ་རི་སེར་མོ་མདའ་གཞུ་འགེངས་པ།
པྲ་མོ་ཧ་དམར་མོ་ཆུ་སྲིན་རྒྱལ་མཚན་སྒྲེང་བ། བི་བྷ་ལི་ནག་མོ་རྡོ་རྗེ་འཕྱར་ཞིང་བྷན་
དམར་འཐུང་བ། བུཀྐ་སེ་དམར་སེར་རྒྱུ་མ་འདྲེན་པ། གྷས་མ་རི་ལྗང་ནག་དུང་དམར་
དཀྲུག་ཅིང་གསོལ་བ། སྨེ་ཤ་མཐིང་ནག་སྙིང་ཟ་བ། ཙཎྜ་ལི་སེར་སྐྱ་བམ་རོ་མགོ་ལུས་
འབྲལ་བའོ། ། ཡུལ་གྱི་ཕྲ་མེན་བརྒྱད་ནི། སེང་ཧ་སེར་མོ་སེང་གདོང་ རོ་ ཁའི་ ཐད་དུ་
འཛིན་པ། བྱ་གྲི་དམར་མོ་སྟག་གདོང་རོ་ལ་མིག་གཉིས་འབྲུ་ཚུགས་སུ་བལྟ་བ། སྲི་ལ་
ནག་མོ་ཝ་གདོང་ཞིང་ཆུང་འཛིན་པ། ཤུ་ན་མཐིང་ནག་སྤྱང་གདོང་རོའི་ལྟོ་བ་འདྲད་པ།
ཀྲི་ཏ་དམར་མོ་རྒོད་གདོང་རྒྱུ་མ་འདྲེན་པ། ཀང་ཀ་སེར་མོ་ཀང་མགོ་ཞིང་ཆེན་ཕྲག་ཏུ་
བཀལ་བ། ཁ་ཁ་ནག་མོ་བྱ་མགོ་ཅན་བྷན་གྲི་འཛིན་པ། ཧུ་ལུ་མཐིང་སྐྱ་འུག་གདོང་
ལྕགས་ཀྱུ་འཛིན་པ། སྒོ་མ་བཞི་ནི། སྟག་གདོང་དཀར་མོ་ལྕགས་ཀྱུ་འཛིན་པ། ཕག་
གདོང་ནག་མོ་ཞགས་པ་འཛིན་པ། དྲེད་གདོང་དམར་མོ་ལྕགས་སྒྲོག་འཛིན་པ། སྤྱང་
གདོང་ལྗང་གུ་དྲིལ་བུ་འཛིན་པའོ། །དེ་ནས་དབང་ཕྱུག་ཉི་ཤུ་རྩ་བརྒྱད་ནི། སྲིན་མོ་སྨུག་
ནག་ཐོད་རློན་འཆང་བ། ཚངས་པ་དམར་སེར་པདྨ་བསྣམས་པ། ལྷ་ཆེན་དཀར་ལྗང་
ཏྲི་ཤུལ་འཛིན་པ། རྟོགས་འདོད་མ་སྔོན་མོ་འཁོར་ལོ་འཆང་བ། གཞོན་ནུ་དམར་མོ་
མདུང་ཐུང་འཛིན་པ། བརྒྱ་བྱིན་དཀར་མོ་རྒྱུ་ཞགས་འཛིན་པ་སྟེ་ཤར་གྱི་རྣལ་འབྱོར་མ་
དྲུག་གོ། ། རྡོ་རྗེ་སེར་མོ་དུང་ ཁྲག་འཐུང་བ། བདུད་ རྩི་ མ་དམར་མོ་ པདྨ་བསྣམས་ པ།
ཟླ་བ་དཀར་མོ་རིན་ཆེན་རྡོ་རྗེ་འཛིན་པ། བེ་ཅོན་མ་ལྗང་ནག་དབྱུག་ཐོ་འཕྱར་བ། སྲིན་
མོ་དམར་མོ་དུང་ཁྲག་འཐུང་བ། ཟ་བ་ལྗང་ནག་རྒྱུ་མ་འདྲེན་པ་སྟེ་ལྷོའི་རྣལ་འབྱོར་མ་
དྲུག་གོ། ། དགའ་བ་དམར་མོ་ཁོག་ཆེན་འཛིན་པ། སྟོབས་ཆེན་དཀར་མོ་བཤོལ་མདའ་
འཛིན་པ། རྡོ་རྗེ་སེར་མོ་སྤུ་གྲི་འཛིན་པ། འདོད་པ་དམར་མོ་མདའ་གཞུ་འགེངས་པ།
ནོར་སྲུང་དཀར་མོ་བུམ་པ་འཛིན་པ། རླུང་ལྷ་སྔོན་མོ་བ་དན་འཕྱར་བ་སྟེ་ནུབ་ཀྱི་མ་མོ་
དྲུག་གོ། ། གསོད་བྱེད་དཀར་མོ་རལ་གྲི་འཛིན་པ། མི་མོ་དམར་མོ་གསལ་ཤིང་འཕྱར་བ།
ཕག་མོ་ནག་མོ་མཆེ་ཞགས་འཛིན་པ། རྒན་བྱེད་མ་དམར་མོ་ཞིང་ཆུང་ཟ་བ། སྣ་ཆེན་
དཀར་ལྗང་ཐོད་ཁྲག་འཐུང་བ། ཆུ་ལྷ་སྔོན་མོ་སྦྲུལ་ཞགས་འཛིན་པ་སྟེ་བྱང་གི་རྣལ་འབྱོར་
— 125



༄༅། །སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
མ་དྲུག ། རྡོ་རྗེ་ནག་མོ་ལྕགས་ཀྱུ་འཛིན་པ། རྡོ་རྗེ་སེར་མོ་ཞགས་པ་འཛིན་པ། རྡོ་རྗེ་
དམར་མོ་ལྕགས་སྒྲོག་འཛིན་པ། རྡོ་ རྗེ་ ལྗང་ནག་དྲིལ་བུ་འཛིན་པ་སྟེ་སྒོ་མ་བཞིའོ། །
དེའང༌ ཁྲོ་ མོ་ ཉི་ ཤུ་ ཞིང་ དང་ ཉི་ གདན། དབང༌ ཕྱུག་ ཉེར་ བརྒྱད་ ཞིང་ གདན་རྐྱང་ བ།
ཐམས་ ཅད་ཀྱང་དུར་ཁྲོད་རོལ་བའི་ཆས་ཀྱིས་ བརྒྱན་པའོ། ། དེ་དག་འཁོར་གྱི་ལྷ་རྣམས་
མཁའ་འགྲོའི་སྐུ་ལུས་ཀྱི་བ་སྤུའི་བུ་ག་ཀུན་ཏུ་བསྒོམ་པར་བྱའོ། །ལུས་དཀྱིལ་སྐབས། ཡུལ་
ཉེར་བཞི་པོ་རང་ལུས་ཀྱི་སྤྱི་བོ་དང་སྨིན་མཚམས་སོགས་ཉེར་བཞི་དང་། དེ་དག་སོ་སོའི་
རྩ་ཡོངས་སུ་གྱུར་པ་ལས་ཐོད་དུམ་སོགས་དཔའ་བོ་དང༌། ཁམས་ཡོངས་སུ་གྱུར་པ་ལས་
རབ་ཏུ་གཏུམ་མ་སོགས་རྣལ་འབྱོར་མ་ཉེར་བཞི་སྒོམ་པར་བསྙེན་པའི་ཡང་ཡིག་ཏུ་གསུངས་
ལ། རྣམ་མཁྱེན་ཤིང་རྟར། མི་ཕྱེད་མ་དང་ཕྲ་གཟུགས་མ་སོགས་རྩ་ཉེར་བཞི་གནས་
དང་། དེ་དག་ལ་བརྟེན་པའི་ཁམས་དཀར་པོ་རྣམས་དཔའ་བོ། དམར་པོ་རྣམས་རྣལ་
འབྱོར་མར་བཤད་པ་ལས་རྭ་ཊིཀ་ཏུ་ཕྱི་མ་དབང་བཙན་པར་མཛད་མོད་གང་བྱས་ཀྱང་རུང་
ངོ༌། ། ཞེས་འཇིགས་མེད་བསྟན་པའི་ཉི་མས་མཛད་པའི་ཟིན་བྲིས་བདེ་ཆེན་ལམ་བཟང་དུ་
གསུངས་ལ། འབུམ་ཕྲག་ཡངས་པའི་མཁའ་འགྲོ་ཞེས་པ་ལ། རྭ་ཊིཀ་ཏུ་ཕྱོགས་བཞིར་
བདེ་ཆེན་དཀར་མོ། སེར་མོ་དོན་གྲུབ། དམར་མོ་སྒྲ་སྒྲོགས་སྣ་ཚོགས་མཐར་ཕྱིན་བཞི་
དང༌། བར་སྣང་གི་ཆར་བུདྡྷ་ཁྲོས་མ། མཚམས་རྣམས་སུ་དམ་ཚིག་མཁའ་འགྲོ་སོགས་
རང་རང་གི་འཁོར་འབུམ་སྡེའི་ཚོགས་དང་བཅས་པ་བཤད་ལ། བསྙེན་པའི་ཡང་ཡིག་ཏུ།
དྲི་ཟ་ཆེན་པོ་འབུམ་ཕྲག་སོགས་མང་དུ་ཡོད་པར་གསུངས་པས་སྔ་མ་ཕོ་བྲང་ནང་གི་ལྷ་དང་།
ཕྱི་མ་འདི་བཀའ་བརྒྱད་བདེ་འདུས་སུ་བཀའ་སྡོད་ཀྱི་ཁམས་ལ་ཕྱོགས་སྐྱོང་བཅུ་རེ་རེའི་
རིགས་ཀྱི་མཁའ་འགྲོ་འབུམ་ཕྲག་རེ་དང༌། གཞན་ཡང་བདུད་མོ་དང་སྨན་མོ་ཤ་ཟ་སོགས་
རེ་རེ་ཡང་འབུམ་འབུམ་ཡོད་ པར་བཤད་པ་དེ་ཕྱིའི་ཁོར་ཡུག་ལ་གནས་པ་ཡིན་གསུངས།
འབུམ་ཕྲག་ཡངས་པའི་མཁའ་འགྲོ་ཞེས བསྡུས་ནས་བསྟན་པ་ཡིན་ལ། ཡངས་པ་ཞེས་
པའི་སྒྲས་མཐའ་ཡས་ཤིང་བརྗོད་དུ་མེད་པའི་དཔའ་བོ་མཁའ་འགྲོའི་ཚོགས་བསམ་གྱིས་མི་
ཁྱབ་པས་བསྐོར་བར་བསྟན་ནོ། །རིགས་བདག་ནི། རིགས་བདག་པདྨ་ཐོད་ཕྲེང་རྩལ། །
ཨཱ་ཙཱརྱ་གཞོན་ དཀར་གསལ་འཛུམ། ། ཧེ་རུ་ཀ་བ་ཅོང་དྲིལ་འཁྲོལ། ། དམ་ཚིག་ཡེ་ཤེས་
གཉིས་སུ་མེད། །བསྒོམས་པ་ཙམ་གྱིས་དངོས་གྲུབ་ཐོབ། ། ཅེས་པས། རིགས་ཀུན་གྱི་ཁྱབ་
– 126



ཡུམ་ཀ་བདེ་ཆེན་རྒྱལ་མོའི་རྩ་སྒྲུབ་བདེ་ཆེན་དཔལ་ཕྲེང་གི་ཚིག་འགྲེལ་པད་དཀར་ཕྲེང་མཛེས་བཞུགས།
བདག་རྗེ་བཙུན་ཆེན་པོ་པདྨ་ཐོད་ཕྲེང་རྩལ་ནི་ཨཱ་ཙཱརྱ་གཞོན་ནུའི་ཚུལ་ཅན་སྐུ་མདོག་གངས་
རི་ལ་ཟླ་འོད་ཕོག་པ་ལྟར་དཀར་ལ་གསལ་ཞིང་འཚེར་བ་ཞལ་རབ་ཏུ་འཛུམ་པ། བདེ་བ་
ཆེན་པོའི་ གསང་སྤྱོད་མཛད་པའི་བརྡར་རལ་བའི་ ཐོར་ཚུགས་དང་རུས་རྒྱུན་ སྟག་ ཤམ་་་
སོགས་ཧེ་རུ་ཀའི་ཆས་ཅན། ཕྱག་གཉིས་ཐབས་ཤེས་བདེ་སྟོང་གི་ཆོས་སྒྲ་སྒྲོག་པས་ཅང་
ཏེའུ་དང་དྲིལ་བུ་འཁྲོལ་བ། ཞབས་གཉིས་སྲིད་ཞིའི་མཐའ་ལ་མི་གནས་པའི་བརྡར་སྐྱིལ་
ཀྲུང་ཅན། བདག་དམ་ཚིག་པ་དང་ལྷ་ཡེ་ཤེས་པ་གདོད་ནས་གཉིས་སུ་མེད་པའི་ཚུལ་ངོ་
ཤེས་པས། བསྒོམས་པ་ཙམ་གྱིས་འབྲས་བུ་དག་པ་གཉིས་ལྡན་གྱི་ཆོས་སྐུ་སྟེ་ མཆོག་གི་
དངོས་གྲུབ་ཐོབ་པར་འགྱུར་རོ། ། -
ལྔ་པ་སྤྱན་འདྲེན་ནི། སྤྱིར་འཛམ་བུ་གླིང་གི་ཡུལ་ཀུན་ལས་ཁྱད་པར་དུ་འཕགས་
པའི་ཡུལ་གྱི་མིང་ནི་རྒྱ་གར་ཞེས་པའི་ཡུལ་དེ་ནི། རྫོགས་པའི་སངས་རྒྱས་སྟོང་གིས་ཆོས་
འཁོར་བསྐོར་བའི་གནས་དང་འཚང་རྒྱ་བའི་གནས་དང་། དམ་པའི་ཆོས་ཀྱི་འབྱུང་་་
གནས་ཡིན་ཏེ། དེའི་ནུབ་ཕྱོགས་ན་ཨོ་རྒྱན་མཁའ་འགྲོའི་གནས་ཞེས་ཡོངས་སུ་གྲགས་པ།
གནས་ཐམས་ཅད་ཀྱི་མཆོག་ཏུ་གྱུར་པ་ཨོ་རྒྱན་གྱི་གནས་དྷུ་མ་ཐ་ལ་ནི་དཔའ་བོ་མཁའ་འགྲོ་
མའི་ཚོགས་བསམ་གྱིས་མི་ཁྱབ་ པ་གནས་ པའི་ གྲོང་ཁྱེར་མཆོག་ཡིན་ལ། དེའི་ལྷོ་ནུབ་
ཕྱོགས་ན་ཨོ་རྒྱན་ཆེན་པོས་སྲིན་པོ་རྣམས་བཏུལ་བའི་གདུལ་ཞིང་དུ་གྱུར་པའི་གླིང་གི་གླིང་
མཆོག་ལྷོ་ནུབ་རྔ་ཡབ་ཀྱི་གླིང་གི་དབུས་ན་ཟངས་མདོག་དཔལ་གྱི་རི་བོའི་རྩེ་མོར་རང་བྱུང་
ལྷུན་གྱིས་གྲུབ་པའི་ཞིང་ཁམས་འོག་མིན་པདྨ་འོད་ཀྱི་ཕོ་བྲང་སྐུ་གསུམ་རྒྱལ་བའི་བཞུགས་
གནས་དེ་ཉིད་དོན་ལ་འོག་མིན་བདེ་བ་ཆེན་པོ་ཆོས་ཀྱི་དབྱིངས་ཀྱི་ཞིང་ཁམས་དངོས་ཡིན་པ་
ལ། རྣམ་པ་ལྟར་ན་མཁའ་ལ་སྤྱོད་ པའི་ ཞིང་ཁམས་རང་བཞིན་སྤྲུལ་བ་སྐུའི་བཞུགས་
གནས་སོགས་ཐུགས་དགྱེས་ཤིང་བཞུགས་པའི་གནས་སྐུ་གསུམ་གྱི་ཞིང་དང་། རིག་འཛིན་
དཔའ་བོ་མཁའ་འགྲོ་རྣམས་འདུ་བའི་ཡུལ་ཀུན་ནས། ཆོས་སྐུ་ཡུམ་ཆེན་མོ་ཤེས་རབ་ཀྱི་ཕ་
རོལ་དུ་ཕྱིན་མ་ཞལ་ཕྱག་གི་རྣམ་པར་སྣང་བ་ནི། དུས་གསུམ་གྱི་རྒྱལ་བ་ཐམས་ཅད་བསྐྱེད་
པའི་ཡུམ་ཆེན་ཡེ་ཤེས་མཚོ་རྒྱལ་མ་ཉིད་ལ། གནས་སོ་གཉིས་ཡུལ་ཉེར་བཞི་དུར་ཁྲོད་ཆེན་
པོ་བརྒྱད་སོགས་གནས་གསུམ་གྱི་དཔའ་བོ་དང་མཁའ་འགྲོ་མ་སོགས་འབུམ་ཕྲག་ཡངས་
པའི་མཁའ་འགྲོའི་འཁོར་དང་བཅས་ཏེ། བདག་གི་རྒྱུད་བྱིན་གྱིས་བརླབ་ནས་རྟོགས་པའི་
127



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
ཡེ་ཤེས་ཁྱད་པར་ཅན་མྱུར་དུ་རྒྱུད་ལ་སྐྱེ་བར་མཛད་པའི་ཕྱིར་དུ་ཆོས་ཀྱི་དབྱིངས་ནས་གནས་
འདིར་གཤེགས་སུ་གསོལ། བཀྲ་ཤིས་པའི་ཡོན་ཏན་ཐམས་ཅད་རྫོགས་པའི་གནས་མཆོག་
འདི་རུ། སྐུ་གསུང་ཐུགས་ཡོན་ཏན་འཕྲིན་ལས་སོགས་ཀྱི་བྱིན་རླབས་དང་དངོས་གྲུབ་ཀྱི་
ཆར་ཆེན་པོ་ད་ལྟ་མྱུར་དུ་ཕེབས་ལ། སྒྲུབ་མཆོག་རྣལ་འབྱོར་པ་བདག་ལ་བུམ་དབང་ལ་
སོགས་པའི་དབང་བཞི་བསྐུར་ནས་རྒྱུད་སྨིན་ཅིང་གྲོལ་བར་མཛད་དུ་གསོལ། དམ་ཆོས་
བྱང་ཆུབ་བསྒྲུབ་པ་ལ་འགལ་རྐྱེན་བགེགས་དང་ལོག་པར་འདྲེན་པའི་བར་ཆད་རྣམས་ཚར་
བཅད་པའམ་སོལ་ཅིག མཐར་ཐུག་གི་འབྲས་བུ་མཆོག་གི་དངོས་གྲུབ་སངས་རྒྱས་ཀྱི་གོ་
འཕང་དང༌། གནས་སྐབས་སུའང་གྲུབ་པ་ཆེན་པོ་བརྒྱད་ལ་སོགས་པ་ཐུན་མོང་གི་དངོས་
གྲུབ་རྣམ་པ་གཉིས་སྩོལ་བར་མཛད་དུ་གསོལ། ཨོཾ་ སྐུ་དང༌། ཨཱ གསུང་། ཧཱུྃ་ནི་
ཐུགས། བཛྲ་རྡོ་རྗེ། ཛྷཱ་ན་ཡེ་ཤེས། ཊཀྐི་ནི་མཁའ་འགྲོ་མ། ཨེ་འདིར། ཨ་ར་ལི་
རོལ་བ། ཕེམ་ཕེམ་ནི་དབང་དུ་སྡུད་པ། ཛ དགུག་པ་སྟེ་བྱོན་ཞེས་པའོ། །
དྲུག་ པ། བཞུགས་ སུ་ གསོལ་ བ་ དང༌། ཕྱག་ འཚལ་ བ་ གཉིས་ ལས་ དང༌ པོ།
བཞུགས་གསོལ་ནི། རང་རིག་གདོད་ནས་སྐུ་དང་ཡེ་ཤེས་ཆེན་པོའི་རང་བཞིན་དུ་ལྷུན་
གྱིས་གྲུབ་པའི་ཕྱིར། དམ་ཚིག་གི་འཁོར་ལོ་བསྐྱེད་དེ་ཡེ་ཤེས་པ་དབྱིངས་ནས་སྤྱན་དྲངས་
ཏེ་བཞུགས་པ་ལྟ་བུ་གཉིས་སུ་འཛིན་པ་མེད་པ་དེ་ཉིད་ནམ་ཡང་འགྱུར་བ་མེད་པས་ན་རྡོ་
རྗེའི་སྟན་ནམ་རྡོ་རྗེ་གདན་ནོ། ། དེ་ཡང་རང་རིག་གདོད་ནས་དམ་ཡེ་གཉིས་མེད་དུ་གནས་
པ་ལ། གསར་དུ་དམ་ཚིག་པའི་ལྷ་བསྐྱེད་དེ་གཞན་ཞིག་ནས་ཡེ་ཤེས་པ་སྤྱན་དྲངས་ཏེ་
བཞགས་པ་ལྟ་བུ་མ་ཡིན་པ་ངོ་ཤེས་དང་མ་བྲལ་བར་བརྟན་པའི་ཆ་ནས་རྡོ་རྗེ་གདན་ཞེས་
བརྗོད་པའོ། ། གཉིས་པ་ཕྱག་འཚལ་བ་ནི། ཆོས་སྐུ་དབྱིངས་ཀྱི་མཁའ་འགྲོ་རིག་པ་བྱང་
ཆུབ་ཀྱི་སེམས་དེ་ཉིད། གཟུགས་སྐུ་ཡེ་ཤེས་ཀྱི་མཁའ་འགྲོ་ཆོ་འཕྲུལ་གྱི་རྣམ་པ་ཇི་སྙེད་དུ་
ཤར་ཡང་གདོད་ནས་ཡེ་གྲོལ་ལྷན་ཅིག་སྐྱེས་པའི་ཡེ་ཤེས་སུ་ངེས་པར་རང་རིག་རང་ངོ་ཤེས་
པ་ནི་གནས་ལུགས་དོན་གྱི་ལྟ་བ་མཇལ་བའི་ཕྱག་འཚལ་ལོ་ཞེས་པའོ། ། ན་མོ་ནི་ཕྱག་འཚལ་
བའི་དོན། ན་མ་ནི། གཉིས་ཆོས་སུ་མ་གྲུབ་པའི་བརྡར་དེའི་ཐུགས་ཀ་ནས་ལྷ་མོ་དུ་མ་
སྤྲོས་ཏེ་ཕྱག་འཚལ་ནས། ཧཱུྃ་གིས་སླར་ཐུགས་ཀར་བསྡུ་བའོ། ། །
བདུན་པ་མཆོད་པ་ནི། སྣང་ཞིང་ཞེས་སྣོད་ཀྱི་འཇིག་རྟེན་དང༌། སྲིད་པ་བཅུད་
— 128



ཡུམ་ཀ་བདེ་ཆེན་རྒྱལ་མོའི་རྩ་སྒྲུབ་བདེ་ཆེན་དཔལ་ཕྲེང་གི་ཚིག་འགྲེལ་པད་དཀར་ཕྲེང་མཛེས་བཞུགས།
ཀྱི་ཆོས་སོ་ཅོག་ཐམས་ཅད་ཀྱང་དབང་པོའི་སྤྱོད་ཡུལ་དུ་གྱུར་པའི་འདོད་ཡོན་ཁྱད་པར་ཅན་
མཆོད་པའི་རྣམ་རོལ་དུ་ཤར་བ་ངོ་བོ་ཐུགས་བདེ་སྟོང་གི་ཡེ་ཤེས་ཀྱི་རང་བཞིན་ཅན། རྣམ་
པ་དཀྱིལ་འཁོར་གྱི་ལྷ་རྣམས་དགྱེས་པ་བསྐོང་བའི་བདག་ཉིད་ཅན། བཀྲ་ཤིས་པའི་རྫས་
རྟགས་ བརྒྱད་ དང༌། རྒྱལ་སྲིད་ སྣ་ བདུན། ཡིད་དུ་འོང་བའི་ གཟུགས་ཀྱི་མཆོད་པ།
ཤིན་ཏུ་སྙན་པའི་སྒྲ། ཙན་དན་སྦྲུལ་སྙིང་སོགས་དྲི་ཞིམ། བཅུད་ཕུན་སུམ་ཚོགས་པའི་
རོ་མངར། འཇམ་ཞིང་མཛེས་པའི་རེག་བྱའི་མཆོད་པ་ལ་སོགས་པ་འདོད་པའི་ཡོན་ཏན་
རྣམ་པ་ལྔའི་མཆོད་པ་མཛེས་ཤིང་ཡིད་དུ་འོང་བའི་རྒྱན་དུ་ཤར་བ་སྟེ། ཏིང་ངེ་འཛིན་གྱིས་
མཆོད་སྤྲིན་རང་གི་སེམས་ཀྱིས་ཕྱི་ནང་གསང་གསུམ་གྱིས་མཆོད་རྫས་བསམ་གྱིས་མི་ཁྱབ་པ་
སྤྲུལ་ནས། ཡིད་བཞིན་གྱི་འདོད་དགུ་ཐམས་ཅད་འབྱུང་བའི་གཏེར་ཆེན་པོ་སྤྲིན་གྱི་ཕུང་
བོ་ལྟར་ཕྱོགས་བཅུའི་ནམ་མཁའི་ཁྱོན་ཐམས་ཅད་ཡོངས་སུ་ཁྱབ་པར་སྤྲོས་ནས། བླང་
དོར་དང་རེ་དོགས་མེད་པར་ལྷ་ཚོགས་རྣམས་ཀྱི་ཐུགས་དགྱེས་པ་བསྐྱེད་པའི་མཆོད་པ་ཆེན་
པོ་འབུལ་ལོ། ། བཛྲ་ནི་རྡོ་རྗེ། ཛྷཱ་ན་ཡེ་ཤེས། ཊཀྐི་ནི་མཁའ་འགྲོ་མ་སྟེ་ཡེ་ཤེས་རྡོ་རྗེའི་
མཁའ་འགྲོ་མ་ཞེས་པའོ། ། ཕྱིའི་མཆོད་པ་པུཎྜེ་ནི་མེ་ཏོག དྷུ་པེ་བདུག་སྤོས། ཨ་ལོ་ཀེ་
མར་མེ། གྷནྡྷེ་ དྲི་ཆབ། ནི་ཝི་ཏྱ་ ཞལ་ཟས། ཤསྟ་རོལ་མོ། གསང་བ་ཕྱག་རྒྱའི་
མཆོད་པ་ནི། མ་ཧཱ་ནི་ཆེན་པོ། མུ་དྲ་ཕྱག་རྒྱ། ནང་གི་མཆོད་པ་ནི། རཀྟ་ཁྲག་
པཉྩ་བདུད་རྩི། བ་ལིརྟ་གཏོར་མ། སརྦ་ཐམས་ཅད། པུ་ཛ་མཆོད་པ། ཨ་ནི་སྐྱེ་བ་
མེད་པ། ཧཱུྃ་ནི་ཡེ་ཤེས་ལྔའི་མཆོད་པའོ། །
བརྒྱད་པ་བསྟོད་ནི། དུས་གསུམ་གྱི་རྒྱལ་བ་ཀུན་གྱི་ཡུམ་ནི་ཆོས་ཉིད་དོན་གྱི་ཀུན་ཏུ་
བཟང་མོ་ཉིད་ཞལ་ཕྱག་གི་རྣམ་པར་བསྟན་པ་རྗེ་བཙུན་རྡོ་རྗེ་རྣལ་འབྱོར་མ་ཕག་མོ་དང༌།
དུས་ཀྱི་འཁོར་ལོའི་ཡུམ་སྣ་ཚོགས་ཡུམ་གྱུར་མའང་དེ་ཉིད་ལས་གཞན་དུ་མི་དམིགས་སོ། །
དེ་ལྟར་སངས་རྒྱས་ཐམས་ཅད་བསྐྱེད་ཅིང་འབྱུང་བའི་གནས་རྒྱལ་བ་ཀུན་གྱི་ཐུགས་རྣམ་
པར་མི་རྟོག་པའི་ཡེ་ཤེས་དེ་ཉིད་ཤེས་རབ་ཀྱི་ཕ་རོལ་དུ་ཕྱིན་མའོ། །དེ་ཉིད་འགྲོ་བ་ཀུན་རྗེས་
སུ་འཛིན་པའི་ཕྱིར་དགྱེས་ཤིང་ཤིན་ཏུ་ཆགས་པའི་རྣམ་པ་དང༌། རྡོ་རྗེ་གད་མོ་རྣམ་པར་
བཞད་པའི་རྣམ་འགྱུར་སྣ་ཚོགས་པ་དང་ལྡན་པའི་མཚོ་རྒྱལ་ཡུམ་ནི་རྫོགས་པའི་སངས་རྒྱས་
པདྨ་ལས་བརྫུས་ཏེ་སྐྱེས་པའི་པདྨ་སཾ་བྷ་ཝ་ལ་ལྷན་སྐྱེས་ཀྱི་དགའ་བས་རྟག་ཏུ་མཉེས་པར་
129



༄༅། །སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས། །
བྱེད་པའི་ལྕམ་ཁྱོད་ལ་ཕྱག་འཚལ་ཞིང་བསྟོད་དོ། ། ཚིག་བཅད་གཉིས་པའི་དོན་ནི། སྐུ་
མཐོང་བ་ཙམ་གྱིས་ཡིད་འཕྲོག་པར་བྱེད་པའི། མཚན་དང་དཔེ་བྱད་ཀྱིས་རྣམ་པར་སྤྲས་
པའི་གཞོན་ནུ་མ་དར་ལ་བབས་པའི་ལང་ཚོ་རབ་ཏུ་རྒྱས་པ་ཅན། གསུང་ཐོས་པ་ཙམ་གྱིས་
སྲིད་པའི་འཆིང་བ་མཐའ་དག་ལས་རྣམ་པར་གྲོལ་བའི། འགགས་པ་མེད་པ་སངས་རྒྱས་
ཀྱི་གསུང་དབྱངས་ཡན་ལག་དྲུག་ཅུའི་ཡོན་ཏན་ཐམས་ཅད་བརྡའི་རྣམ་པར་འཆར་བའི་
གསུང་གིས་རྒྱུད་སྡེ་རྒྱ་མཚོའི་གསང་བའི་མན་ངག་སྟོན་པ་ཡིད་ལ་དྲན་པ་ཙམ་གྱིས་ཉོན་
མོངས་པའི་རྣམ་པར་རྟོག་པ་ཐམས་ཅད་འགགས་ནས། བདེ་སྟོང་གི་ཡེ་ཤེས་རྣམ་པ་ཀུན་
གྱི་མཆོག་དང་ལྡན་པའི་སྟོང་པ་ཉིད་སྐད་ཅིག་ལ་བསྐྱེད་པའི་ཐུགས་གཡོ་བ་མེད་པའི་བདག་
ཉིད་དང་ལྡན་པ། གནས་གསུམ་གྱི་དཔའ་བོ་དང་ཌཀྐི་སྟེ་མཁའ་འགྲོ་མ་རྣམས་ཀྱི་རྗེ་མོ་
མཁར་ཆེན་རྒྱལ་པོའི་རིགས་སུ་འཁྲུངས་པའི་མཁར་ཆེན་བཟའ་ཡེ་ཤེས་མཚོ་རྒྱལ་ལ་ཕྱག་
འཚལ་ཞིང་བསྟོད་དོ། ། ཚིགས་བཅད་གསུམ་པའི་དོན་ནི། སྔགས་བླ་མེད་ཡེ་ཤེས་ཁྱད་
པར་ཅན་དགའ་བ་དང་མཆོག་དགའ་སོགས་ལ། དགའ་བའི་དགའ་བ་དང་དགའ་བའི་
མཆོག་དགའ་ སོགས་ཡས་བབས་དང་མས་བརྟན་གྱི་དགའ་བ་བཅུ་དྲུག་གི་ཡོན་ཏན་སྟེར་
བར་བྱེད་པའི་ལམ་གྲོགས་མཆོག་གི་ཕོ་ཉ་མོའི། གསལ་སྣང་རིམ་གཉིས་ཀྱི་ཏིང་འཛིན་སྒྱུ་
མ་ལྟ་བུ་དང་མ་བྲལ་བར་འགྲོགས་པའམ་ལྡན་པས། ཕྱི་བསྐྱེད་རིམ་ སྣང་བཅས་དང༌།
ནང་རྫོགས་རིམ་སྣང་བཅས་དང༌། གཞན་རྫོགས་རིམ་སྣང་མེད་གསུམ་གྱི་མཐུས་རྟེན་རྩ་
བརྟེན་པ་རླུང་། བཀོད་པ་བྱང་ཆུབ་སེམས་ཀྱི་ཐིག་ལེའི་ཁམས་ཐམས་ཅད་ཀུན་ཏུ་བཟང་
མོ་བདེ་སྟོང་དབྱེར་མེད་ཀྱི་ཀློང་དུ་དག་པར་གྱུར་ཅིག་ཅེས་པའོ། ། འདིའི་ཚིགས་བཅད་ཕྱི་
མའི་རྐང་བ་ཐ་མ་གཉིས་ཀྱི་དོན་ནི་རྭ་ཊིཀ་ལས་གསུངས་པ་ལྟར་བཀོད་པ་ཡིན་གསུངས།
གཞུང་ཉིད་ཀྱི་རྩ་ཚིག་དང་བསྟུན་ན་མཁའ་འགྲོའི་རྣལ་འབྱོར་གོམས་པའི་མཐུས་དག་བྱ་
རགས་ པ་དང༌། ཕྲ་བའི་ཆ་ ཐམས་ ཅད་དག་པར་ སྟོན་ཏེ། རགས་ པ་ ཕྱི་སྣོད་དང་།
ནང་བཅུད་ཀྱི་ཕུང་ཁམས་དང་སྐྱེ་མཆེད། གཞན་རྣམ་རྟོག་གིས་བཏགས་པའི་ཡུལ་གསུམ་
དང༌། ཕྲ་བ་རྩ་རླུང་ཐིག་ལེའི་ཁམས་ཐམས་ཅད་བདེ་སྟོང་དབྱེར་མེད་ཀྱི་རིག་པ་མཐར་
ཐུག་པ་དབྱིངས་ཀུན་ཏུ་བཟང་མོའི་ཀློང་དུ་དག་པར་གྱུར་ཅིག་ཅེས་པ་དོན་ལ་འབྱོར་ཚབས་
ཆེ་འམ་སྙམ། ཞེས་རྡོ་གྲུབ་མཁན་པོ་དཀོན་མེའི་གསུང་གི་ཡུམ་ཀའི་ཟིན་བྲིས་ལས་བཀོད་
130



ཡུམ་ཀ་བདེ་ཆེན་རྒྱལ་མོའི་རྩ་སྒྲུབ་བདེ་ཆེན་དཔལ་ཕྲེང་གི་ཚིག་འགྲེལ་པད་དཀར་ཕྲེང་མཛེས་བཞུགས།
པའོ། །སྤྱི་ནང་རྒྱུད་བླ་མེད་ལ་ཕ་མ་གཉིས་མེད་ཀྱི་རྒྱུད་གསུམ་དུ་ཡོད་ལ། དེ་དག་སོ་སོའི་
འཇོག་བྱེད་ཀྱང་སྔ་འགྱུར་རང་ལུགས་ལ། བསྐྱེད་རིམ་གྱི་རྣམ་བཞག་རྒྱས་པར་བསྒོམས་
ནས་རྫོགས་རིམ་རླུང་གི་རྣལ་འབྱོར་སོགས་གནད་དུ་བསྣུན་ནས་འོད་གསལ་གཉུག་མའི་
རིག་པ་མངོན་དུ་བྱས་ཏེ། དེ་ཉིད་ལམ་གྱི་དངོས་གཞིར་བཟུང་ནས་འབྲས་བུ་མཐར་ཐུག་
ཏུ་བསྒྲོད་ཚུལ་གཙོ་བོར་སྟོན་པ་ཕ་རྒྱུད་དང་། བསྐྱེད་རིམ་གྱི་སྤྲོས་པ་ཅུང་ཟད་བསྡུས་ཤིང་
རྫོགས་རིམ་བདེ་ཆེན་དགའ་བཞིའི་ཡེ་ཤེས་མངོན་སུམ་དུ་བྱེད་པའི་ཐབས་རྡོ་རྗེ་ལུས་ཀྱི་རྩ་
ཐིག་རླུང་གསུམ་གྱི་རྣམ་བཞག་དང་དེ་ལ་གནད་དུ་བསྣུན་ལུགས་དང་། བོགས་འདོན་
སྤྱོད་པའི་སྐབས་ལས་རྒྱའི་མཚན་ཉིད་དགུགས་ཐབས་བསྟེན་ཚུལ་སོགས་རྒྱས་པར་བསྟན་
ནས་བདེ་ཆེན་དགའ་བཞིའི་ཡེ་ཤེས་ཀྱི་ལམ་གཙོ་བོར་སྟོན་པ་རྣལ་འབྱོར་མ་རྒྱུད། བསྐྱེད་
རྫོགས་རིམ་འཇུག་གི་སྤྲོས་པ་ལ་མི་ལྟོས་པར་སེམས་ཉིད་སྐུ་གསུམ་གྱི་ངོ་བོ་ཡེ་ནས་སངས་
རྒྱས་པ་ཉིད་དབང་དུས་སོགས་སུ་ལེགས་པར་ངོ་འཕྲོད་དེ་ཁྲེགས་ཆོད་ཐོད་རྒལ་ཟུང་འབྲེལ་
དུ་གོམས་པའི་མཐུས་འབྲས་བུ་སྐུ་གཉིས་སྒྲུབ་ཚུལ་རྩལ་དུ་བཏོན་ནས་སྟོན་པ་ནི་གཉིས་མེད་
ཀྱི་རྒྱུད་དུ་བཞེད་པ་ཡིན་ནོ། །
1: དགུ་པ་འཛབ་དགོངས་སྐབས། རང་ཉིད་མཁའ་འགྲོའི་ཐུགས་ཀར་ཡེ་ཤེས་སེམས་
དཔའ་རྡོ་རྗེ་ཕག་མོ་གསལ་བ་ལ། དེ་ཡང་ཆོས་དབྱིངས་འགྱུར་བ་མེད་པའི་བརྡར་སྐུ་
མདོག་མཐིང་ནག ཕྱག་གཡས་དུག་གསུམ་གཅོད་པའི་གྲི་གུག་ནམ་མཁར་འཕྱར་ཞིང་།
གཡོན་བདེ་ཆེན་གྱི་རྒྱན་ལ་རོལ་བའི་ཐོད་ཁྲག་ཐུགས་ཀར་བསྣམས་པ། བདེ་བ་ཆེན་པོའི་
ཡེ་ཤེས་ སུ་ཆོས་ཐམས་ཅད་སྡོམ་པས་ཞབས་གཡས་བསྐུམ་པའི་རྟིང་བ་བྷ་གར་གཏད་ཅིང་།
གཡོན་ཤེས་རབ་ཀྱི་ཞབས་བརྐྱངས་པས་པད་ཉི་དང་རོའི་གདན་ལ་རོལ་བ། ཕ་རོལ་ཕྱིན་
དྲུག་རྫོགས་པའི་རུས་པའི་རྒྱན་དྲུག དོན་དམ་འགྱུར་བ་མེད་པས་རྣ་ལྟག་ན་ཕག་ཞལ་
ངུར་བ། དུས་ གསུམ་ གཟིགས་པའི་སྤྱན་གསུམ། ཐབས་ཤེས་འདུ་འབྲལ་མེད་པས་
མཆན་ཁུང་གཡོན་དུ་ཁ་ཊཾ་ཀ་འཆང་བ། སྙིང་དབུས་སུ་དགའ་འཁྱིལ་ཡན་ལག་བཞི་བ་
གཡོན་དུ་ཀྱི་ལི་ལི་འཁོར་བའི་དབུས་སུ་ཐུགས་སྲོག་བོ་གྱིས་མཚན་པ། དེའི་མཐའ་བསྐོར་
དུ་སྔགས་ཕྲེང་ཡིག་འབྲུ་བཅུ་གཉིས་པ་བྱི་རུ་ལ་སྣུམ་བསྐུས་པ་ལྟར་གསལ་འཚེར་དང་ལྡན་པ་
ལངས་ཐབས་སུ་གཡོན་དུ་འཁོར་བའི་འོད་ཟེར་ལ་དྲན་པ་བཞག་སྟེ། དཀྱིལ་འཁོར་གྱི་ལྷ་
131



༄༅། །སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
ཚོགས་རྣམས་དང་ཁྱད་པར་གཙོ་མོ་ཡེ་སེམས་དང་བཅས་པ། ལྷ་སྐུའི་སྣང་ཞེན་ལ་གསལ་
སྣང་མ་ཐོན་བར་དུ་སྒོམ་སྟེ། གསལ་སྣང་ཐོན་པ་བྱས་ནས། སྔགས་ཕྲེང་ལས་འོད་ཟེར་
འཕྲོས་མཁའ་འགྲོའི་སྤྱི་གཙུག་ནས་ཐོན། རིགས་བདག་བླ་མའི་ཐུགས་དམ་གྱི་རྒྱུད་བསྐུལ།
བདེ་སྟོང་གི་མཆོད་པས་མཉེས། བླ་མའི་ཐུགས་ཀ་ནས་འོད་ཟེར་མཁའ་ཁྱབ་ཏུ་འཕྲོས་
པས་སངས་རྒྱས་ཐམས་ཅད་ཀྱི་ཐུགས་མཉེས་པའི་མཆོད་པ་ཕུལ། ཚུར་འདུས་པས་མཆོག་
དང་ཐུན་མོང་གི་དངོས་གྲུབ་རྣམ་པ་གཉིས་ཐོབ་པར་བསམ་པ་ནི་བདག་དོན་དང༌། ཡང་
འཕྲོས་ པས་ཁམས་གསུམ་རྒྱུད་དྲུག་གི་སྡུག་བསྔལ་རྒྱུ་དང་བཅས་པ་སྦྱངས། འཁོར་བ་
གནས་སྤར་ནས་མིང་མེད་པར་བསམ་པ་ནི་གཞན་དོན་དེ་དོན་གཉིས་བྱས་ནས། སྟོང་པ་
ཉིད་ལ་བློ་བཞག ཡང་རིགས་བདག་བླ་མའི་སྐུ་ལས་བདུད་རྩིའི་རྒྱུན་ཟག་པ་མེད་པ་བདེ་
བ་ཆེན་པོའི་ཡེ་ཤེས་ཀྱི་རང་བཞིན་ཅན་རང་ཉིད་མཁའ་འགྲོར་གསལ་བའི་སྤྱི་བོར་བབས་
པས་དགའ་བ་དང༌། མགྲིན་པར་མཆོག་དགའ། སྙིང་གར་ཁྱད་པར་གྱི་དགའ་བ། ལྟེ་
བ་གསང་གནས་སུ་བབས་པས་ལྷན་གཅིག་སྐྱེས་དགའ་སྟེ་དགའ་བ་བཞི་ཡི་ཡེ་ཤེས་རྒྱུད་ལ་
སྐྱེས་པའི་བྱེད་ལས་ཀྱིས་རྩ་ཐིག་རླུང་གསུམ་གྱི་ཡེ་ཤེས་འཆར། བུམ་དབང་སོགས་དབང་
བཞིའི་ཡེ་ཤེས་ཁྱད་པར་ཅན་ཉམས་སུ་མྱོང་བ་དང༌། སྒྲིབ་པ་བཞི་སྦྱངས་པར་བསམ་
མོ། ། སྔགས་དོན་ནི། ཨོཾ་ནི་ཡེ་ཤེས་ལྔའི་ངོ་བོ་དང་། པདྨོ་ཡོ་གི་ནི་ཞེས་པ། པདྨའི་
རྣལ་འབྱོར་མ། ཛྷཱ་ན་ཡེ་ཤེས། ཝ་ར་ཧཱི་ ཕག་མོ། ཧཱུྃ༔ ནི་སྐབས་ཐོབ་ཀྱི་དངོས་གྲུབ་
བསྐུལ་བའོ། །ཞེས་རྩ་སྔགས་དང་། ད་ནི་ལུས་དཀྱིལ་གྱི་འཛབ་ནི། གལ་བོ་ལས། ཨོཾ་
ནི་ཡེ་ཤེས་ལྔ་དེ་ཡང་རིགས་ལྔ་ཞིག་དྲག་ཡབ་ཡུམ་བཅུ་དང༌། གུ་ཧྱ་ཛྙཱ་ན་གསང་བའི་ཡེ་
ཤེས། བོ་དྷི་བྱང་ཆུབ། ཙིཏྟ་སྙིང་པོ་སྟེ་འབྲས་བུའི་སེམས་དཔའ་སེམས་མ། མ་ཧཱ་
ཆེན་པོ། སུ་ཁ་བདེ་བ་སྟེ་སྒོ་སྐྱོང་ཐུབ་དྲུག་ལ་སོགས་པའི་ལོངས་སྐུ་ཞི་བའི་དཀྱིལ་འཁོར་
ཡོངས་རྫོགས་ཀྱི་སྙིང་པོ་དང༌། རུ་ལུ་གོང་མ་ཀེའུ་རི་བརྒྱུད། རུ་ལུ་འོག་མ་སེདྷ་བརྒྱུད།
ཧཱུྃ༔ སྒོ་མ་བཞི། སྦྱོ༔ དབང་མོ་ཉེར་བརྒྱད། ཧཱུྃ༔ སྐུ་གསུང་ཐུགས་ཀྱི་དངོས་གྲུབ་བསྡུ་
བའོ། ། ཕན་ཡོན་ནི། རང་གཞུང་ལས། རྒྱལ་ཐབས་སྤྱི་བླུགས་ཚང་པའི་དབང་། །
བསྐུར་ཐོབ་མེད་པའི་ཆོས་ཉིད་ལ། ། མཉམ་པར་བཞག་པ་གནད་ཀྱི་གཟེར། །བསྐྱེད་རྫོགས་
རྣམ་གྲངས་མང་མི་དགོས། །འདི་ཉིད་གཅིག་བུས་དངོས་གྲུབ་ཐོབ། ། ས་མ་ཡ༔ ཞེས་པས་
132 །



ཡུམ་ཀ་བདེ་ཆེན་རྒྱལ་མོའི་རྩ་སྒྲུབ་བདེ་ཆེན་དཔལ་ཕྲེང་གི་ཚིག་འགྲེལ་པད་དཀར་ཕྲེང་མཛེས་བཞུགས།
གོ་སླའོ། །གྲུབ་པའི་རྟགས་ནི། རྟགས་ནི་རིམ་པ་བསམ་ཡས་ཀྱང་། ། མཆོག་ལ་དགོངས་
པ་གཡོ་འགུལ་མེད། །ཐུན་མོང་མཁའ་འགྲོ་འདུ་བ་དང༌། །ཇི་སྙེད་མཁྱེན་པའི་ཀློང་བརྡོལ་
བས། ། སྣང་བ་བརྡ་དང་ཆོས་སྐུར་འཆར། །ཉམས་དགའ་བག་ཕེབས་རིག་པ་དྭངས། །
མཁའ་སྤྱོད་གྲུབ་ སོགས་ཡོན་ཏན་བརྒྱད། ། དངོས་སུ་གྲུབ་ཅིང་རྨི་ལམ་དུ། ། བུད་མེད་
དམར་མོ་འདུ་བ་དང། ། མེ་ཏོག་དུང་མགྲོན་ཤེལ་དཀར་རྙེད། མདའ་དང་ཕྱག་མཚན་
མཐོང་བ་སོགས། ། མཁའ་འགྲོ་འགྲུབ་པའི་རྟགས་སུ་བཤད། ། ཅེས་པ་ལ་སོགས་པ་ལྟར།
མཆོག་གི་དངོས་གྲུབ་རྟོགས་པ་ཁྱད་པར་ཅན་རྒྱུད་ལ་སྐྱེ་བ་དང་། ཐུན་མོང་གི་དངོས་གྲུབ་
གྲུབ་པ་ཆེན་པོ་བརྒྱད་ནི། མཁའ་སྤྱོད་ རལ་གྲི་རིལ་བུ་དང༌། ། རྐང་མགྱོགས་བུམ་པ་
གནོད་སྦྱིན་ཁོལ། །བཅུད་ལེན་དང་ནི་མིག་སྨན་ནོ། །དེ་ལ་མཁའ་སྤྱོད་ནི་མི་འཆི་བར་ནམ་
མཁའ་ལ་གནས་ནུས་པའོ། །རལ་གྲི་ནི་དེས་དགྲའི་དབང་དུ་མ་འཇོམས་པའོ། །རིལ་བུ་ནི་
སྨན་འགའ་ཞིག་བསྒྲུབས་པ་དེ་ལག་ཏུ་ཐོགས་པས་ལུས་མི་སྣང་བའོ། ། རྐང་མགྱོགས་ནི་
མཆིལ་ལྷམ་གྲུབ་སྟེ་གྱོན་པས་ཡུད་ཙམ་ལ་རྒྱ་མཚོའི་མཐའ་འཁོར་བའོ། ། བུམ་པ་ནི་དེའི་
ནང་དུ་ཟས་ནོར་གོས་ལ་སོགས་པ་ཡོད་བྱད་ཟད་མི་ཤེས་པ་འབྱུང་ངོ༌། ། གནོད་སྦྱིན་ཁོལ་བོ་
ནི། དེ་བྲན་བྱེད་པས་ཅི་བསྒོ་བ་སྒྲུབ་ཅིང་མི་འབུམ་ཕྲག་གིས་བསྒྲུབ་དགོས་པའི་བྱ་བ་ཉིན་
གཅིག་ལ་འགྲུབ་པའོ། ། བཅུད་ལེན་ནི། ཚེ་ཉི་ཟླ་དང་མཉམ། སྟོབས་ གླང་པོ་དང་
མཉམ། མདངས་པདྨ་དང་མཉམ། ལྡང་བ་ཤིང་བལ་ལས་ཡང་བའོ། ། མིག་སྨན་ནི།
མིག་ལ་བྱུགས་པས་ས་འོག་གི་གཏེར་ལ་སོགས་པ་མཐོང་བའོ། ། ཕྲན་ཚེགས་ཀྱི་དངོས་གྲུབ་
ནི། ཉིན་པར་མི་འདུ་བ། ནུབ་མོ་མཁའ་འགྲོ་བ་འདུ་བ། ནངས་ནུབ་ཏུ་ཟས་འདུ་བ་
སྟེ་འདུ་བ་གསུམ་ལ་སོགས་པ་འབྱུང་བ་ཡིན་ཏེ། དེ་གསུམ་གྱིའང་གཙོ་བོ་ནི་མཚན་མོ་
མཁའ་འགྲོ་འདུ་བ་ཉིད་ཡིན་ཏེ། དཔལ་རྡོ་རྗེ་མཁའ་འགྲོ་ལས་ཡུལ་འདི་རྣམས་ནི་བུ་མོའི་
གང་། རྟག་ཏུ་མཚན་མོར་སྤྱོད་པ་དང༌། ། རྟག་ཏུ་མཚན་མོ་འདུ་བར་བྱེད། ། མཁའ་ལ་
སྤྱོད་པ་རྙེད་དཀའ་བའི། །དངོས་གྲུབ་ཆེན་པོ་སྟེར་བར་འགྱུར། ། ཞེས་སོགས་ལྟར་རྒྱུད་སྡེ་
གོང་འོག་ན་ཡེ་ཤེས་ཀྱི་ལྷ་མོ་ཇི་སྙེད་བསྟན་པ་ཐམས་ཅད་འདོད་ཆགས་ལམ་བྱེད་ཀྱི་ཆེད་
ཡིན་ལ། ལྷག་པར་རྣལ་འབྱོར་བླ་མེད་ཀྱི་ལྷ་མོ་ཐམས་ཅད་སྒྲུབ་པ་པོ་ལ་ལྷན་སྐྱེས་ཀྱི་བདེ་
བ་སྟེར་བའི་ཆེད་དུ་སྐུར་བཞེངས་པ་ཤ་སྟག་ཡིན་པས་མཁའ་འགྲོའི་ལྷ་སྔགས་ཡེ་ཤེས་མཛད་
– 133 —



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས། །
པ་ཕྲིན་ལས་ཐམས་ཅད་བདེ་བའི་རྣལ་འབྱོར་གྱི་སྟེང་ནས་འགྲོ་དགོས་སོ། ། ་
རྗེས་ཀྱི་རིམ་པ་ལ། ཚོགས་མཆོད་བྱ་བ་དང༌། ཐུགས་དམ་བསྐུལ་བ། ཆད་ཐོ།
བསྟན་མ། རྟ་བྲོ། དངོས་གྲུབ་བླང་བ། བསྔོ་སྨོན། ཤིས་བརྗོད་སོགས་ལས།
དང་པོ་ཚོགས་ལ། དེ་ཡང་ གསང་སྔགས་རྡོ་རྗེ་ ཐེག་པའི་ལམ་ ཟབ་ མོའི་ ཐབས་་
མཁས་ལ་བརྟེན་ནས་ཚོགས་གཉིས་མྱུར་དུ་འདུམས་པའི་ཐབས་ཁྱད་པར་ཅན་ནི་ཚོགས་ཀྱི་
འཁོར་ལོ་ཡིན་ཏེ། རང་གཞུང་ལས། བསོད་ནམས་ནང་ན་ཚོགས་འཁོར་མཆོག །
མཁའ་འགྲོ་འདུ་བའི་དམ་ཚིག་རྫས། ། ནང་མཆོད་ཁྱད་པར་བཟང་དུ་བཤམས། །ཞེས་པས།
ཚོགས་མཆོད་ཀྱི་རྫས་བཟའ་བཅའ་བཏུང་བའི་རིགས་རྣམས་དང་ཤ་ཆང་སོགས་འདོད་ཡོན་
གྱི་མཆོད་པ་ཇི་འབྱོར་དང༌། ཁྱད་པར་དུ་མཁའ་འགྲོ་ལ་བ་ལང་ཤ་དང་ཆང་མེད་དུ་མི་
རུང་བས་བསགས་པར་བྱ། ཚོགས་ཀྱི་དབྱེ་བ། སྒྲ་བཤད། ངེས་ཚིག རྣམ་བཞག་
སོགས་ཀྱི་བཤད་པ་རྒྱ་ཆེན་ཡོད་ཀྱང་འདིར་མ་སྤྲོས་སོ། ། །
དེ་ལ་དང་པོ་བྱིན་གྱིས་བརླབ་པ་ནི། ཚོགས་ལ་དྲི་ཆབ་བྲན་ལ། བདེ་བ་ཆེན་པོ་
སྐྱོང་པའི་སྣོད་མཆོག་ ཏུ་ གྱུར་བ་ནི། ཀ་པཱ་ལི་སྟེ་ཐོད་པ། དེ་ཡང་དུམ་བུ་གཅིག་པ་
འབྱོར་ན་མཆོག་ཡིན། བདེ་བ་སྐྱོང་བའི་སྣོད་ཕྱི་ལྟར་ན་ཐོད་པ་གྲུ་གསུམ། ནང་ལྟར་ན་
ཕྱག་རྒྱའི་སྐྱེ་གནས། གསང་བ་ལྟར་ན་རྡོ་རྗེ་བཙུན་མོའི་བྷ་ག་སྟེ། རྣམ་ཐར་གསུམ་ལྡན་རྡོ་
རྗེ་བཙུན་མོའི་མཁའ། །ཞེས་པ་ལྟར་རོ། ། ཚོགས་ཀྱི་འཁོར་ལོའི་ལོངས་སྤྱོད་པའི་ཡོ་བྱད་ཤ་
ལྔ་དང་བདུད་རྩི་ལྔ་སོགས་ལ་གཙང་དམེ་བླང་དོར་གྱི་འཛིན་རྟོག་མེད་པར་གསང་སྔགས་ཀྱི་
དམ་ ཚིག་གི་རྫས་རྣམས། མི་མགོའི་སྒྱེད་པུ་རི་རབ་དང་ མཉམ་ པ་ གསུམ་ གྱི་སྟེང་དུ།
ཐོད་པ་ཕྱི་དཀར་ལ་ནང་དམར་བ་སྟོང་གསུམ་གྱི་ཁྱོན་དང་མཉམ་པའི་ནང་དུ་ཚོགས་རྫས་
རྣམས། ཨོཾ་ཨཱ་ཧཱུྃ། རྣམས་འོག་གི་རླུང་མེའི་སྦྱོར་བའི་ཞུ་བ་ལས་ཤ་ལྔ་དང་བདུད་རྩི་ལྔར་
གྱུར་བར་བསམས་ལ། དེ་ཡང་ཐོད་པའི་འོག་ཏུ་མེའི་ས་བོན་རོ་ཡིག་དང་། དེའི་འོག་ཏུ་
རླུང་གི་ས་བོན་ཡཾ་ཡིག་གསལ་ནས། ཡཾ་ལས་རླུང་གཡོས་ཏེ་རི་ཡིག་ལ་ཕོག རཾ་ལས་མེ་
འབར་ཏེ་ཐོད་པའི་བདུད་རྩི་ཁོལ་ནས་རླངས་པ་ཟླ་བའི་ཁ་གཅོད་རྡོ་རྗེ་རྩེ་ལྔའི་ལྟེ་བ་ཁོང་
གསེང་དུ་བརྩེགས་མར་ཨོཾ་ཨཱ་ཧཱུྃ་གིས་མཚན་པ་ལ་ཕོག དེ་ལས་འོད་ཟེར་ཕྱོགས་བཅུའི་
ཞིང་རྣམས་སུ་འཕྲོས་ནས་ཞིང་དེ་རྣམས་ནས་ཡེ་ཤེས་ཀྱི་བདུད་རྩི་རྣམས་སྤྱན་དྲངས་ནས་
– 134



ཡུམ་ཀ་བདེ་ཆེན་རྒྱལ་མོའི་རྩ་སྒྲུབ་བདེ་ཆེན་དཔལ་ཕྲེང་གི་ཚིག་འགྲེལ་པད་དཀར་ཕྲེང་མཛེས་བཞུགས།
ཐོད་པའི་བདུད་རྩི་ལ་ཐིམ་པས། ངོ་བོ་ཡེ་ཤེས་ཀྱི་རང་བཞིན་ལ་རྣམ་པ་བདུད་རྩིར་གྱུར་
ནས་འདོད་ཡོན་མཆོད་པའི་ཚོགས་གང་འདོད་འབྱུང་ཞིང་རྒྱ་ཆེ་བ་ནམ་མཁའ་དང་མཉམ་
པར་སྤེལ་བར་བསམ་ལ། དེ་ནས་ཚོགས་ཞིང་སྤྱན་འདྲེན་པ་ནི། འོག་མིན་གནས་དང་
མཁའ་སྤྱོད་ཞིང༌། ། ཞེས་ པས། ཆོས་ སྐུའི་ འོག་མིན་ཡང་དག་དོན་གྱི་འོག་མིན་དང༌།
ལོངས་སྐུའི་འོག་མིན་དབང་ཕྱུག་ཆེན་པོའི་གནས་མཆོག་སྡུག་པོ་བཀོད་པ་དང༌། སྤྲུལ་
སྐུའི་འོག་མིན་གདུལ་བྱ་ས་ལ་གནས་པའི་དོན་དུ་རང་བཞིན་སྤྲུལ་སྐུའི་ཞིང་རྣམས་དང༌།
གཙང་མ་རིམས་ཀྱི་འོག་མིན་སོགས་དང་། མཁའ་ལ་སྤྱོད་པའི་རང་བཞིན་སྤྲུལ་སྐུའི་ཞིང་
རྣམས་དང་། དུར་ཁྲོད་མེ་རི་འབར་བ་སོགས་སོ། ། དེའང་སྐབས་འདིའི་མཁའ་སྤྱོད་དུ་
འཇོག་རྒྱུའི་གཙོ་བོ་ནི་གོང་དུ། གླིང་གི་གླིང་མཆོག་རྔ་ཡབ་གླིང་། །དོན་ལ་འོག་མིན་བདེ་
ཆེན་ཞིང༌། །རྣམ་པ་མཁའ་སྤྱོད་སྤྲུལ་བའི་གནས། ། ཞེས་རྐང་བ་གསུམ་གྱིས་རྔ་ཡབ་དཔལ་
རི་འོག་མིན་དང་རྣམ་དབྱེར་མི་ཕྱེད་པའི་མཁའ་སྤྱོད་སྤྲུལ་བའི་ཞིང་དུ་བསྟན་པ་ནི་རྭ་ཊིཀ་
གིས་བཤད་པ་ལྟར་དཔལ་རི་པདྨ་འོད་ཀྱི་ཞིང་ཉིད་ཡིན་ཏེ། དཔའ་བོ་མཁའ་འགྲོ་འདུ་
བའི་གནས། །ཉི་ཤུ་རྩ་བཞི་སྤྲུལ་པའི་ཡུལ། ། ཞེས་པས། ཕྱི་ལྟར་དུ་འཛམ་བུ་གླིང་འདིར་
དཔའ་བོ་མཁའ་འགྲོ་རང་བཞིན་གྱིས་འདུ་བའི་གནས་ཨོ་རྒྱན་ལ་སོགས་པ་ཡུལ་ཉི་ཤུ་རྩ་བཞི་
སྟེ་སྤྲུལ་བའི་ཡུལ་ཁྱད་པར་ཅན་ཡོད་པའང༌། འཁོར་ལོ་སྡོམ་པ་ལས། ་ཀུ་ལནྟ་དང་མ་རུ་
དང༌། །སིནྡྷའི་ཡུལ་དང་ནཱ་ག་ར། །སུ་ཝཎ་དཱི་ཥཱ། །གྲི་ཧ་དེ་ཝ་སྲེ་ཏ་པུར། །ཧི་མ་ལ་ཡ་ཀཉྩི་
དང༌། ལམ་པཱ་ཀའི་ཡུལ་ཀ་ལིངྐ། ། ཀོ་ས་ལ་ཏྲི་ཤ་ཀུ་ན། ། ཨོ་ཊི་ཀཱི་མ་རུ་བ་དང༌། ། མ་ལ་ཝ་
དང་དེ་ཝི་ཀོ་ཏྲི། །ར་མི་ཤུ་ར་གོ་དྷ་ཝར། ། ཨར་པུ་ཏ་དང་ཨོ་རྒྱུན་དང་། །ཛ་ལནྡྷ་ར་པུ་ལི་ར་
སོགས་སོ། ། དེ་རྣམས་ཀྱང་ནང་ལྟར་དུ་རྡོ་རྗེ་ཕུང་པོའི་གྲོང་ཁྱེར་ཏེ་རང་གི་ལུས་ལ་ཚང་པའི་
ཚུལ་ལ་བརྒྱད་ཚན་གསུམ་གྱི། དང་པོ་ཐུགས་ཀྱི་འཁོར་ལོ་ལའང་གསུམ་ལས། དང་པོ་
སྤྱི་བོ་ཛ་ལནྡྷ་ར་དང༌། ། སྨིན་མཚམས་པུལླི་ར་མ་ལ། ། ལྟག་པའི་ རྩ་ཁམས་ཨར་པུ་ཏ། །
མཛོད་སྤུ་རྭ་མེ་ཤྭ་ར་དང༌། ། རྣ་བ་གཡས་པ་ཨུ་རྒྱན་ཡུལ། ། གཡོན་པ་གོདྷ་ཝ་རཱིའི་ཞིང༌། །
མིག་གཉིས་དེ་ཝི་ཀོ་ཊ་དང༌། ། ཕྲག་པ་མཱ་ལ་ཝ་བརྒྱད་ན། ། ཞེས་པས། བརྒྱད་ཚན་དང་
པོ་ ཐུགས་ཀྱི་འཁོར་ལོ། དེའི་ ཁམས་ དཀར་པོ་ལས་ དཔའ་ བོ་ ཀེང་རུས་ཆེན་པོ་དང༌།
དམར་ པོ་ ལས་ རྣལ་ འབྱོར་ མ་ གཏུམ་ པའི་ མིག་ ཅན་ སོགས་ ལྷ་ རྣམས་ སྐུ་ མདོག་སྔོན་པོ།
135



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས། ་་
དཔའ་བོ་ཐམས་ཅད་ཞལ་གཅིག་ཕྱག་བཞིའི་དང་པོ་གཉིས་རྡོར་དྲིལ། འོག་མ་གཡས་ན་
ཌ་མ་རུ་དང་གཡོན་ཁ་ཊཾ་ཀ་དབུ་སྐྲ་ཐོར་ཚུགས་དང་དར་དཔྱངས་ཅན། རྣལ་འབྱོར་མ་
རྣམས་ཞལ་གཅིག་ཕྱག་གཉིས་གྲི་ཐོད་ཅན། སྐྲ་བཀྲོལ་བ་ཐམས་ཅད་སྤྱན་གསུམ་པ་རུས་
རྒྱན་ཅན་ནོ། ། གཉིས་པ་སྤྱན་འདྲེན་པའི་ཚུལ་ནི། བཞུགས་པའི་དཔའ་བོ་རྣལ་འབྱོར་
མ། ། ཞེས་པས། ཐུགས་གསུང་སྐུ་ཡི་འཁོར་ལོ་བརྒྱད་ཚན་གསུམ་ལ་མཁའ་འགྲོ་ཡབ་ཡུམ་
ཉེར་བཞི་གནས་པ་ལས། དང་པོ་ཐུགས་འཁོར་ལ་གཙོ་མོ་ཡབ་ཡུམ་དང་མཁའ་འགྲོ་ཡབ་
ཡུམ་བརྒྱད་དང། མཁའ་འགྲོ་དང་ནི་མཁའ་འགྲོ་མ། ། ཞེས་པ། དེ་དག་གི་འཁོར་
རྣམས་དང༌། ཚོགས་ཀྱི་འདུ་བར་གཤེགས་སུ་གསོལ་ནི། རྣལ་འབྱོར་ཕོ་མོ་འདུ་བ་དང༌།
འབྱོར་བའི་ལོངས་སྤྱོད་འདུ་བ། ། ལྷ་དང་དམ་ཅན་འདུ་བ་སོགས་ཚོགས་ཀྱི་འདུ་བའི་
གནས་འདིར་གཤེགས་སུ་གསོལ་ཞེས་དང་། དབུ་སྐྲ་ཐོར་ཚུགས་ལྡེམས་སེ་ལྡེམ། །ཞེས་པ་
དཔའ་བོ་དང༌། ། ལྕང་ལོའི་ཟར་བུ་ཏ་ལ་ལ། ། ཞེས་པ་མཁའ་འགྲོ་མ་རྣམས་དང༌། སྙན་
ཆ་ གདུ་བུ་ཀྱི་ལི་ལི། ། ནི་སྙན་ཆ་དང་ཕྱག་ཞབས་ཀྱི་གདུབ་བུ་ཀྱི་ལི་ལི་འཁོར་བ་དང༌།
རུས་རྒྱན་གཡེར་ཁ་ཁྲོ་ལོ་ལོ། །ནི་རུས་པའི་རྒྱུན་དང་གཡེར་ཁ་དྲིལ་ཆུང་ཀུན་ཀྱང་སྒྲ་ཁྲོ་ལོ་ལོ་
སྒྲོག་པ། ཅང་ཏེའུ་དྲིལ་བུའི་སྒྲ་དང་བཅས། ། ནི་ཕྱག་གི་ཅང་ཏེའུ་དང་དྲིལ་བུའི་སྒྲ་ཁྲོལ་
བ། རྡོ་རྗེའི་གླུ་དང་གར་ལ་རོལ། ། ནི་ཨེ་མ་ཀི་རི་ལ་སོགས་རྡོ་རྗེའི་གླུ་དང་། སྐུ་ལུས་
ཕྱག་རྒྱ་གར་གྱི་རྣམ་པར་རོལ་བ་དང་བཅས་གཤེགས་སུ་གསོལ་ཞེས་དང༌། གསུམ་པ་
ཚོགས་མཆོད་ འབུལ་བ་ནི། འདོད་ཡོན་ལོངས་སྤྱོད་ ཚོགས་སུ་འབུལ། ། ནི་ཚོགས་ཀྱི་
མཆོད་པ་འདོད་ཡོན་ལོངས་སྤྱོད་ཀྱི་ཚོགས་འབུལ་བ་དང༌། དམ་ཚིག་ཉམས་པ་མཐོལ་ལོ་
བཤགས། ། ནི་གསང་སྔགས་ཐེག་པ་ཆེན་པོའི་རྩ་བ་དང་ཡན་ལག་གི་དམ་ཚིག་ཉམས་པ་
ཐམས་ཅད་མཐོལ་ལོ་བཤགས་སོ། ། ཞེས་དང་། ཕྱི་ནང་བར་གཅོད་དབྱིངས་སུ་སྒྲོལ། །
ནི་ཕྱིའི་བར་ཆད་གཅན་གཟན་དུག་མཚོན་རྒྱལ་པོའི་ཆད་པ་སོགས་དང་། ནང་གི་བར་
ཆད་ནད་གདོན་དང་རྣམ་གཡེང་འདུ་འཛི་སོགས་དང་། གསང་བའི་བར་ཆད་ཉོན་ཤེས་
ཀྱི་སྒྲིབ་པ་སོགས་མདོར་ན་བར་དུ་གཅོད་པ་ཐམས་ཅད་ཆོས་ཀྱི་དབྱིངས་སྐྱེ་བ་མེད་པའི་ཀློང་
དུ་སྒྲོལ་བ་དང་། མཆོག་དང་ཐུན་མོང་དངོས་གྲུབ་སྩོལ། ། ནི་མཆོག་གི་དངོས་གྲུབ་རྒྱལ་
ཡུམ་རྡོ་རྗེའི་བཙུན་མོའི་གོ་འཕང་དང་། ཐུན་མོང་གི་དངོས་གྲུབ་གྲུབ་པ་བརྒྱད་ལ་སོགས་
136



ཡུམ་ཀ་བདེ་ཆེན་རྒྱལ་མོའི་རྩ་སྒྲུབ་བདེ་ཆེན་དཔལ་ཕྲེང་གི་ཚིག་འགྲེལ་པད་དཀར་ཕྲེང་མཛེས་བཞུགས།
པ་སྩོལ་བར་མཛད་དུ་གསོལ། ཞེས་པའོ། ། གཉིས་པ་གསུང་གི་འཁོར་ལོ་ནི། ལོངས་
སྤྱོད་འཁོར་ལོ་ལམ་པཱ་ཀ ། མཆན་དང་མཁལ་ཁུང་ཀ་མ་རུ། །ནུ་མ་གཉིས་ནི་ཨོ་ཊི་སྟེ། །
ལྟེ་བ་ཏྲི་ཤ་ཀུ་ནའི་གྲོང་། ། སྣ་ཡི་རྩེ་མོ་ཀོ་ས་ལ། །ཡ་རྐན་ཀ་ལིངྐ་ཀ་ཡི་ཡུལ། ། སྙིང་ལ་ཀཉྩི་ཀ་
དང་ནི། ། ཧི་མཱ་ལ་ཡི་གྲོང་ཁྱེར་ན། །ཞེས་པས། བརྒྱད་ཚན་གཉིས་པ་གསུང་གི་འཁོར་ལོ་
རུ། དཔའ་བོ་རྡོ་རྗེ་བཟང་པོ་དང༌། རྣལ་འབྱོར་མ་ཤིན་ཏུ་བཟང་མོ་སོགས་ལྷ་རྣམས་སྐུ་
མདོག་དམར་པོ། དཔའ་བོ་ཐམས་ཅད་ཞལ་གཅིག་ཕྱག་བཞིའི་དང་པོ་གཉིས་རྡོར་དྲིལ།
འོག་མ་གཡས་ན་ཌ་མ་རུ་དང་གཡོན་ཁ་ཊཱ་ཀ་དབུ་སྐྲ་ཐོར་ཚུགས་དང་དར་དཔྱངས་ཅན།
རྣལ་འབྱོར་མ་རྣམས་ཞལ་གཅིག་ཕྱག་གཉིས་གྲི་ཐོད་ཅན། སྐྲ་གྲོལ་བ་དེ་ཐམས་ཅད་སྤྱན་
གསུམ་པ་རུས་རྒྱན་ཅན་ནོ། ། བཞུགས་པའི་དཔའ་བོ་རྣམས་འབྱོར་མ། ། མན་ཆད་གོང་
བཞིན་ནོ། ། གསུམ་པ་སྐུའི་འཁོར་ལོ་ནི། མཚན་མ་པྲ་ཏ་པུ་རིའི་ཞིང་། །བཤང་ལམ་གྲྭ་ཧ་
དེ་ཝའི་ཡུལ། །མཐེ་བོང་མ་རོ་བརླ་རཊ། ། བྱིན་པ་སུ་ཝན་དཱི་པ། །སོར་མོ་བཅུ་དྲུག་ནཱ་ག་
ར། ། པུས་མོ་ཀུ་ལནྡྷ་དང་ནི། ། བོལ་གོང་སིནྡྷའི་གྲོང་ཁྱེར་ན། ། ཞེས་པས། བརྒྱད་ཚན་
གསུམ་པ་སྐུའི་འཁོར་ལོ་རུ། དཔའ་བོ་སྟོབས་པོ་ཆེ་དང་རྣལ་འབྱོར་མ་འཁོར་ལོའི་ཤུགས་
ཅན་སོགས། ལྷ་རྣམས་སྐུ་མདོག་དཀར་པོ། དཔའ་བོ་ཐམས་ཅད་ཞལ་ གཅིག་ཕྱག་
བཞིའི་དང་པོ་གཉིས་རྡོར་དྲིལ་འོག་མ་གཡས་ན་ཌ་མ་རུ་དང་གཡོན་ཁ་ཊཱི་ཀ དབུ་སྐྲ་ཐོར་
ཚུགས་དང་དར་དཔྱངས་ཅན། རྣལ་འབྱོར་མ་རྣམས་ཞལ་གཅིག་ཕྱག་གཉིས་གྲི་ཐོད་ཅན།
སྐྲ་གྲོལ་བ་དེ་ཐམས་ཅད་སྤྱན་གསུམ་པ་རུས་རྒྱན་ཅན་ནོ། ། བཞུགས་པའི་དཔའ་བོ་རྣལ་
འབྱོར་མ། ། མན་ཆད་གོང་བཞིན་ནོ། །
བཤགས་པ་ནི། མི་འགྱུར་བདེ་བ་ཆེན་པོའི་རང་གདངས་ཡེ་ཤེས་དབྱིངས་ཀྱི་མཁའ་
འགྲོའི་ལྷ་ཚོགས་འཁོར་དང་བཅས་པ་བདག་ལ་དགོངས་སུ་གསོལ། འདོད་པའི་དབང་
གིས་ནོར་ལོངས་སྤྱོད་ལ་ཆགས་པ་དང༌། ཁོང་ཁྲོའི་སེམས་ཀྱིས་གཞན་ལ་ཞེ་ སྡང་དང༌།
བླང་དོར་གྱི་གནད་མི་ཤེས་པའི་གཏི་མུག་སོགས་དུག་གསུམ་གྱི་དབང་དུ་གྱུར་པས། ལུས་
ཀྱི་ལས་སྲོག་གཅོད་པ་དང༌། མ་བྱིན་ལེན་དང་། ལོག་གཡེམ་དང༌། ངག་གི་ལས་རྫུན་
དང༌། ཕྲ་མ། ཚིག་རྩུབ། ངག་བཀྱལ་དང་། ཡིད་ཀྱི་ལས་བརྣབ་སེམས། གནོད་
སེམས་ལོག་ལྟ་སྟེ་མི་དགེ་བ་བཅུ་དང༌། མཚམས་མེད་པ་ལྔ་དང༌། དེ་དང་ཉེ་བ་ལྔ་
— 137



༄༅། །སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིག ས། །
སོགས་སྡིག་པ་མི་དགེ་བའི་ལས་ལ་སྤྱད་པ་ཐམས་ཅད་མཐོལ་ཞིང་བཤགས་སོ། །ཞེས་དང་།
ཉན་རང་སོགས་ཐེག་པ་དམན་པའི་ལམ་ལ་བློ་ཕྱོགས་ཏེ་དེའི་དབང་དུ་གྱུར་བས་ན། ཡང་
དག་པའི་ལྟ་བའི་དོན་གནད་མ་ཇི་བཞིན་མ་རྟོགས་པ་མཐོལ་ལོ་བཤགས་སོ། ། ཐེག་པ་ཆེན་
པོའི་ལམ་གྱི་རྩ་བ་ཐབས་སྙིང་རྗེ་ཆེན་པོ་འབའ་ཞིག་ཡིན་པ་ལ། དེ་དང་བྲལ་ཏེ་སྙིང་རྗེ་
ཆུང་ཞིང་བློ་ཞེ་སྡང་ཁོ་ནའི་དབང་དུ་གྱུར་པས་ན། བསྡུ་བའི་དངོས་པོ་བཞི་སོགས་ཀྱི་འགྲོ་
བ་སེམས་ཅན་རྣམས་ཀྱི་དོན་ཡང་དག་པར་མ་བགྱིས་པ་མཐོལ་ཞིང་བཤགས་སོ། ། ལེ་ལོ་
གསུམ་གྱི་གཉིད་མཐུག་གི་དབང་དུ་དུས་རྟག་ཏུ་གྱུར་པ་ཡིས། ཐབས་བསྐྱེད་པའི་རིམ་པ་
དང་ཤེས་རབ་རྫོགས་པའི་རིམ་པ་གཉིས་ཀྱི་སྒོམ་དང་སྒྲུབ་པ་ཟབ་མོ་ལས་གཡེལ་བ་མཐོལ་
ཞིང་བཤགས་སོ། ། རྒྱུ་ནོར་ལོངས་སྤྱོད་ལ་སེར་སྣ་ཆེ་བ་དང་འཇུར་གེགས་ཀྱི་སེམས་ངན་
པའི་དབང་དུ་གྱུར་པས་ན། དཀོན་མཆོག་གི་མཆོད་པ་དང་ཚོགས་ཀྱི་འཁོར་ལོ་ལ་སོགས་
པ་ལོ་དང་ཟླ་བ་ཞག་དུས་སུ་བསྒྲུབ་པར་ཁས་བླངས་པ་ལས་འདས་པ་སོགས་མཐོལ་ཞིང་
བཤགས་སོ། །བླ་མ་ལས་རིགས་དང་སྟོབས་དང་ཐོས་པའི་ཡོན་ཏན་སོགས་ང་ལྷག་སྙམ་པའི་
ང་རྒྱལ་དང་ཁེངས་སེམས་ཀྱི་དབང་དུ་གྱུར་པས་ན། བླ་མ་རྡོ་རྗེ་སློབ་དཔོན་གྱི་སྐུ་གསུང་
ཐུགས་ཀྱི་དམ་ཚིག་དང་འགལ་བར་གྱུར་པ་ཐམས་ཅད་མཐོལ་ལོ་བཤགས་སོ། །སྤྱིར་སེམས་
ཅན་ཀུན་དང་ཁྱད་པར་གྲོགས་མཆེད་རྣམས་ལ་བརྩེ་བའི་གདུང་སེམས་ཞན་པའམ་ཆུང་
བའི་དབང་དུ་གྱུར་པས་ན། རྡོ་རྗེ་སྤུན་གྲོགས་ཏེ་མཆེད་ལྕམ་རྣམས་ཀྱི་ཐུགས་དང་འགལ་
བའི་ལས་བགྱིས་པ་ཐམས་ཅད་མཐོལ་ཞིང་བཤགས་སོ། ། ཟླའམ་གྲོགས་མཆེད་བློ་ལས་སུ་མ་
རུང་བ་ངན་པའི་དབང་དུ་གྱུར་པས་ན། ཕུད་དང་ཉམས་ཏེ་ལྷག་མའི་གནས་སུ་གྱུར་པ་
མཐོལ་ཞིང་བཤགས་སོ། །ཕུད་དང་ལྷག་མ་རུ་ཉམས་པའི་སྐྱོན་དེའི་དབང་གིས། ཕུད།
ཉུལ་གྱི་ལྷ་དང་གནས་ཡུལ་གྱི་སྒོ་མ་རྣམས་ཀྱི་ཐུགས་དང་འགལ་བ་ཐམས་ཅད་མཐོལ་ཞིང་
བཤགས་སོ། ། ཕུད་ཉུལ་རྣམས་ཀྱི་ཐུགས་དང་འགལ་བར་གྱུར་པའི་སྐྱོན་དེའི་དབང་གིས།
ལེགས་ཉེས་ཀྱི་སྟངས་འཛིན་པའི་མཁའ་འགྲོ་མ་རྣམས་ཀྱི་བཀའ་ཡི་ཆད་པ་དྲག་པོ་ཕོག་པའི་
གནས་སུ་གྱུར་པ་མཐོལ་ལོ་བཤགས་སོ། །སེམས་ཅན་ལས་ངན་པ་རྣམས་ཞི་བས་འདུལ་མི་
ནུས་པ་དག་ཁྲོ་བོའི་དཀྱིལ་འཁོར་དུ་དྲག་ཤུལ་མངོན་སྤྱོད་ཀྱིས་སྒྲོལ་བའི་དུས་ན་ཉོན་མོངས་
པ་ཞེ་སྡང་གི་དབང་དུ་སོང་བས་ན། ཐབས་སྙིང་ཆེན་པོ་དང་ཤེས་རབ་སྟོང་པ་ཉིད་ཀྱི་
– 138 ——



ཡུམ་ཀ་བདེ་ཆེན་རྒྱལ་མོའི་རྩ་སྒྲུབ་བདེ་ཆེན་དཔལ་ཕྲེང་གི་ཚིག་འགྲེལ་པད་དཀར་ཕྲེང་མཛེས་བཞུགས།
ནུས་ཤུགས་ཆུང་བ་ཡི་དབང་གིས། སེམས་ཅན་དེའི་རྣམ་པར་ཤེས་པ་ཆོས་ཀྱི་དབྱིངས་
སམ་གནས་སུ་སྟོབས་མ་ནུས་པ་མཐོལ་ལོ་བཤགས་སོ། །ཞེ་སྡང་སོགས་ཉོན་མོངས་པ་རྣམས་
ཡེ་ཤེས་ཀྱི་གནས་སུ་སྟོབས་མ་ནུས་པའི་སྐྱོན་དེའི་དབང་གིས། འཁོར་བ་སྡུག་བསྔལ་གྱི་
གནས་སུ་ཡུན་རིང་དུ་གནས་པའི་སྒྲིབ་པ་མི་ཟད་པར་གྱུར་པ་མཐོལ་ལོ་བཤགས་སོ། །བདེ་
སྟོང་ལྷན་ཅིག་སྐྱེས་པའི་ཡེ་ཤེས་མངོན་དུ་བྱ་བའི་ཐབས་ལ་ཕྱག་རྒྱ་མ་དང་མཉམ་པར་སྦྱོར་
བའི་དུས་སུ། འདུ་ཤེས་གསུམ་དང་བདེ་སྟོང་དབྱེར་མེད་ཏིང་ངེ་འཛིན་མ་གསལ་བའི་
སྐྱོན་གྱིས། གཟུངས་མ་རྡོ་ རྗེ་བཙུན་མོའི་ཐུགས་དང་འགལ་བའི་ལས་བགྱིས་པ་བཟོད་
པར་གསོལ་ལོ། ། གཟུངས་མ་རྣལ་འབྱོར་མའི་ཐུགས་དང་འགལ་བར་གྱུར་པའི་སྐྱོན་དེའི་
དབང་གིས། འདོད་པའི་ཡུལ་གཞན་ལ་ཆགས་ཤིང་དེའི་དབང་གིས་འཁོར་བའི་གནས་སུ་
སྐྱེ་བའི་རྒྱུར་གྱུར་པ་མཐོལ་ལོ་བཤགས་སོ། ། དེ་ལྟར་ཉམས་ ཆག་ ཉེས་ལྟུང་ཐམས་ཅད་
བཤགས་ནས་ཡེ་ཤེས་ མཁའ་ འགྲོའི་ སྐུ་ མི་ འགྱུར་ པ་ དང༌། གསུང་ མི་ འགག་ པ་ དང༌།
ཐུགས་མི་གཡོ་བ་གསུམ་གྱི་དངོས་གྲུབ་དམ་པ་སྩོལ་བར་མཛད་དུ་གསོལ། ཞེས་སོ། ། དེ་
ནས་བསྐང་བཤགས་རྡོ་རྗེའི་ཐོལ་གླུའམ་དགོས་བསྐང་གང་བདེར་བྱ། ཚོགས་ལ་རོལ་བ་
ནི་སྙིང་ཐིག་རང་གཞུང་ན་གསལ་བས་འདིར་མ་སྤྲོས་སོ། ། ལྷག་མ་བསྔོ་བ་ནི། གཙང་
ལྷག་དང་རྩོག་ལྷག་བསྲེ་ཚུལ་ སོགས་མ་ནོར་བར་བྱས་ནས། ལྷག་མ་ལ་ཁ་ཁྲུས་བཏབ་
པའམ་ཆུ་གང་རུང་གིས་བྲན་ཅིང༌། ཨ་ཀ་རོས་ཡེ་ཤེས་ཀྱི་བདུད་རྩིར་བརླབས་ནས་འདོད་
ཡོན་གྱི་ཕུང་བོར་དམིགས་ལ། ཝེ ཞེས་པས་ལྷག་མའི་ མགྲོན་རྣམས་བྱ་རྒོད་ ཤ་ལ་་་་་
འ ཐིབས་པ་བཞིན་བྱོན་པར་བསམ་ལ། ལྷག་མགྲོན་རྣམས་ངོ་བོ་དཔལ་ཆེན་པོའི་ཐུགས་
རྗེའི་སྒྱུ་འཕྲུལ་ལས་ཤར་ཀྱང་རྣམ་པ་འཇིག་རྟེན་དྲེགས་པའི་གཟུགས་སུ་བསྟན་པའི་ལྷག་མ་
ལེན་པ་ལ་དབང་བ་དང་། གསང་སྔགས་རྡོ་རྗེ་ཐེག་པའི་རིམ་གཉིས་ཚུལ་བཞིན་སྒྲུབ་པའི་
རྣལ་ འབྱོར་ པའི་ བཀའ་ ཉན་ པ་ ནི་ དང་ པོ། ཤར་ དུ་ མཁའ་ འགྲོ་ བདེ་ བྱེད་ མ་ དང༌།
འདྲེན་བྱེད་མ་སོགས་བདུན་དང༌། ལྷོ་རུ་མཁའ་འགྲོ་འཇོམས་བྱེད་མ་དང༌། ཆགས་
བྱེད་མ་སོགས་བདུན་དང༌། ནུབ་ཏུ་མཁའ་འགྲོ་གནོད་སྦྱིན་མ་དང༌། ཡང་དག་འཕྲོག་
མ་སོགས་བདུན་དང༌། བྱང་དུ་མཁའ་འགྲོ་ཕག་གདོང་མ་དང༌། རྔ་མོང་གདོང་སོགས་
བདུན་དང༌། སྒོ་བཞིར་མཁའ་འགྲོ་བུམ་ན་མ་སོགས་བཞི་སྟེ། མཁའ་འགྲོ་སུམ་ཅུ་རྩ་
139



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
གཉིས་དང༌། རྡོ་རྗེ་འབྱུང་པོ་དང༌། རྡོ་རྗེ་གནོད་སྦྱིན་སོགས་གིང་ཆེན་ ཁྱོ་དགུ་དང༌།
རྡོ་རྗེ་གིང་ལྕམ་དང༌། རྡོ་རྗེ་འཕྲུལ་མོ་ཆེ་སོགས་ཤུགས་འགྲོ་དགུ་སྟེ་བཅོ་བརྒྱད། ལངྐའི་
བདག་པོ་མགྲིན་བཅུ་སོགས་སྲིན་པོ་འབུམ་ཕྲག་དུ་མའོ། ། རྣམ་པར་རྒྱལ་བ་དང་སྙེམས་མ་
དབྱུག་སྔོན་ཅན་དང་སྡེར་མོ་སོགས་ཁྲོ་བོ་ཡབ་ཡུམ་དྲུག་ཅུ་ནི་ཁྲོ་བོའི་ཚུལ་དང༌། རྡོ་རྗེ་
འབར་བའི་ཕོ་ཉ་དང་མཐོང་བྱེད་མ་སོགས་དུང་གི་ཕོ་ཉ་མོ་དྲུག་ཅུ། རྡོ་རྗེ་དབྱིངས་ཕྱུག་
མ་དང༌། རྡོ་རྗེ་མཁའ་འགྲོ་མ་སོགས་གསེར་གྱི་ཕོ་ཉ་མོ་དྲུག་ཅུ། རྡོ་རྗེ་ཐོག་འབེབས་མ་
དང༌། རྡོ་རྗེ་འབྲུག་སྒྲོག་མ་སོགས་བསེའི་ཕོ་ཉ་མོ་དྲུག་ཅུ། རྡོ་རྗེ་རྒྱ་གྲམ་མ་དང༌། རྡོ་
རྗེ་འཇོམས་ཆེན་མ་སོགས་གཡུའི་ཕོ་ཉ་མོ་དྲུག་ཅུ་སྟེ་ཕོ་ཉ་ཉིས་བརྒྱ་བཞི་བཅུ། གཞན་ཡང་
ལས་བྱེད་ཀྱི་ཕོ་ཉ་མ་མོ་རལ་གཅིག་མ་དང༌། མ་མོ་ཐལ་མདོག་མ་སོགས་མ་མོ་དྲུག་ཅུ་སྟེ་
ཐམས་ཅད་ཅིང་ཕྱག་མཚན་སྣ་ཚོགས་འཛིན་ཅིང༌། སྐྲ་བརྗེས་པ་ཐོད་པ་སྐམ་པོའི་དཔུང་
རྒྱན་ཅན། མི་ལྤགས་ཀྱི་སྟོད་གཡོགས་དང་། གཟིག་གི་ཤམ་ཐམས་ཅན། རུས་པའི་
ཕྱག་རྒྱ་ལྔ་སོགས་ཁྲོ་མོའི་ཆས་སོ། ། དེ་ལྟར་དྲུག་ཅུ་དྲུག་ནི་ཕོ་ཉ་སུམ་བརྒྱ་དྲུག་ཅུའི་སྡེ་ཚན་
དང༌། དཀར་མོ་མིག་གཅིག་རྒྱས་འདེབས་མ་དང༌། སེར་མོ་ལས་མཁན་ཚེ་འཕེལ་མ་
སོགས་མགྱོགས་མ་བཞི་དང༌། འབར་མ་ཉི་ཟེར་ཅན་དང༌། མི་འཁྱེར་གློག་ཕྲེང་ཅན་
སོགས་འབར་མ་བརྒྱད། རྡོ་རྗེ་ཀུན་གྲགས་མ་དང་། ཀུན་བཟང་མོ་སོགས་མ་མོ་བདུན་
དང༌། གླིང་བཞི་མགྱོགས་འགྲོ་མ་དང༌། མཁའ་ལ་ ཁྱུང་ལྡིང་མ་སོགས་སྲིང་མོ་བཞི་
སོགས་གོང་མ་དག་དང་ཆ་ལུགས་མཐུན་པ། ཤུགས་ཀྱིས་འགྲོ་བ་དང་། གནས་ཉུལ་གྱི་
མ་ཚོགས་དང༌། དབང་ཕྱུག་མ་ལ་སོགས་པ་མགོ་ལུས་མི་མཐུན་པའི་ཕྲ་མེན་མའི་ཚོགས་
རྣམས་ཀྱང་སྔོན་ཚེ་དམ་བཅས་པ་བཞིན་དུ་ལྷག་ལ་གདུང་ཞིང་ཚོགས་ཀྱི་ཁང་བ་ཉུལ་བའམ་
འགྲིམ་པ་སྟེ། དཀྱིལ་འཁོར་དུ་མཆོད་པའི་ཚོགས་རྫས་ལས་ཆ་གཅིག་མར་བླང་ནས་ལྷག་
མའི་ནང་དུ་བཞག་པ་ལ་དཔལ་གྱི་ཕམ་ཕབ་ཅེས་བྱ་སྟེ། ཕམ་ཕབ་ཀྱི་གཏོར་མ་བཟང་པོ་
འདི་བཞེས་ལ་རྣལ་འབྱོར་པ་བདག་ལ་དགྲ་གདོན་དང་ནད་མཚོན་དུག་སོགས་མི་མཐུན་
པའི་རྐྱེན་ངན་དམ་ཆོས་བྱང་ཆུབ་བསྒྲུབ་པ་ལ་བར་ཆད་བྱེད་པ་ཐམས་ཅད་ཕྱིར་སོལ་ལ།
བདག་ གིས་ ཅི་བཅོལ་བའི་ཕྲིན་ ལས་ ཐམས་ ཅད་ བསྒྲུབ་ པར་ མཛོད་ཅིག ཅེས་ དང༌།
ཚོགས་མཆོད་ཕུལ་བ་སོགས་བྱའོ། ། ། །
140 ཁ་བ་



ཡུམ་ཀ་བདེ་ཆེན་རྒྱལ་མོའི་རྩ་སྒྲུབ་བདེ་ཆེན་དཔལ་ཕྲེང་གི་ཚིག་འགྲེལ་པད་དཀར་ཕྲེང་མཛེས་བཞུགས།
ཐུགས་དམ་བསྐུལ་བ་ནི། བཞེངས་ཤིག་ཅེས་བསྐུལ་ཏེ། སུ་བཞེངས་ན་ཡེ་ཤེས་ཀྱི་
མཁའ་འགྲོ་མ་རྣམས་འདུས་པའི་དཀྱིལ་འཁོར་གྱི་ལྷ་ཚོགས། གང་ནས་བཞེངས་ན་ཆོས་
ཀྱི་དབྱིངས་སྤྲོས་པའི་མཐའ་གང་ལ་ཡང་མི་གནས་པའི་ཡེ་ཤེས་ཆེན་པོའི་ཀློང་ནས་སྐུར་
བཞེངས་ལ། བཞེངས་ནས་ཅི་མཛད་ན་རྣལ་འབྱོར་པ་བདག་གིས་བྱང་ཆུབ་བསྒྲུབ་པའི་
ལམ་གྱི་བར་ཆད་རྣམས་དྲག་པོའི་ཕྲིན་ལས་ཀྱིས་ཐུལ་བ་དང༌། ཕྱི་སྣོད་དང་ནང་བཅུད་ཀྱི་
ས་ཆུ་མེ་རླུང་སོགས་འབྱུང་བའི་རྒུད་པའམ་ཉམས་པ་མཐའ་དག་ སོལ་ལ། བྱང་ཆུབ་
བསྒྲུབ་པའི་རྟེན་ཁྱད་པར་ཅན་རྡོ་རྗེའི་ལུས་ཀྱི་རྩ་རླུང་དང་དབང་ཐང་ངམ་སྟོབས་ཤུགས་
སོགས་ཉམས་པ་རྣམས་གསོས་ནས་སོར་ཆུད་པ་དང༌། བདག་གིས་དཀྱིལ་འཁོར་ཆེན་པོ་
སྒྲུབ་པའི་འབྲས་བུ་མཆོག་དང་ཐུན་མོང་གི་དངོས་གྲུབ་རྣམས་ད་ལྟ་ཉིད་དུ་མཆིས་པར་
མཛོད་ཅིག ཅེས་སོ། །
དེ་ནས་ཆད་ཐོ་ནི། གཏོར་མ་ ལ་ འགུགས་ པ་ ལན་ གསུམ་ གྱི་་ མཐར། བསང་།
ཆུའམ་ཆབ་གཙང་གིས་བྲན་ཞིང་ཡེ་ཤེས་ཀྱི་བདུད་རྩིར་བརླབས་ལ། གང་ལ་འབུལ་བའི་
ཡུལ་ནི་དཀྱིལ་འཁོར་གྱི་མུ་རན་ལ་གནས་པའི་བཀའ་སྲུང་རྣམས་ལ་སྔོན་གྱི་བྱུང་བ་བརྗོད་
ནས་དམ་ཚིག་མི་བརྗེད་ཅིང་དེའི་རྗེས་སུ་སྒྲུབ་ཕྱིར་གཏོར་མ་སྦྱིན་པ་ཡིན་པས་ན་ཆད་ཐོ་
ཞེས་བྱ། དུས་གསུམ་ལས་འདས་པ་ཁྱབ་གདལ་དུས་མེད་ཆེན་པོ་ཀུན་ཏུ་བཟང་པོ་བསམ་
གྱིས་མི་ཁྱབ་པའི་དུས་ལ། ཡེ་ནས་རང་བཞིན་གྱིས་རྣམ་པར་དག་པ་འོག་མིན་བདེ་བ་ཆེན་
པོ་སྟུག་པོ་བཀོད་པའི་ཞིང་དུ། ཕུང་ཁམས་གཤེགས་པ་གཤེགས་མའི་གདན། སྐྱེ་མཆེད་
སེམས་དཔའ་སེམས་མའི་གདན། ཡན་ལག་ཁྲོ་བོ་ཁྲོ་མོའི་གདན་ཞེས། དེ་ལྟར་གདན་
གསུམ་ཚང་པའི་སྟོན་འཁོར་ནི་གཙོ་དང་ཕུན་སུམ་ཚོགས་པ་རྣམས་ཀྱིས། ཆོས་ཕུན་སུམ་
ཚོགས་པ་གསང་ཆེན་རྡོ་རྗེ་ཐེག་པའི་ཆོས་འཁོར་རྟག་པ་རྒྱུན་གྱི་འཁོར་ལ་མ་གསུངས་པའི་
གསང་བ་ཆེན་པོའི་ཚུལ་གྱི་བསྐོར་ཏེ། དངོས་པོར་འཛིན་པ་རྣམ་པར་དག་པའི་གཙང་མ་
རིས་ཀྱི་གནས་ལྔའི་ཡ་གྱལ་གྱི་འོག་མིན་དང༌། དགའ་ལྡན་དང་སུམ་ཅུ་རྩ་གསུམ་སྟེ་ལྷ་
གནས་གསུམ་ནི། གསང་སྔགས་ཀྱི་ རྒྱུད་སྡེ་ཐམས་ ཅད་འབྱུང༌ བའི་ གནས་ཞེས་སུ་དེ་་
བཞིན་གཤེགས་པས་བསྟན་ཏེ། གསང་སྔགས་རྡོ་རྗེ་ཐེག་པ་ནི་ལས་ཅན་སྐལ་བ་ལྡན་པའི་
གང་ཟག་སྤྲུལ་བ་སྐུའི་ངོར། རྒྱལ་བའི་ཕྲིན་ལས་བསམ་གྱིས་མི་ཁྱབ་པའི་བརྡའ་དང་རྟེན་
141 -



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
འབྲེལ་གྱི་གནད་དང་ཆོས་ཉིད་ཀྱི་དོན་ལ་དབང་འབྱོར་བའི་མཐུས། མ་འབད་བཞིན་དུ་
རང་བཞིན་ཉིད་དུ་འབྱུང་བའི་ཚེ་ན། སྐུའི་དབེན་གནས་སྒྲགས་ཀྱི་ཡང་རྫོང་དུ་ཚོགས་ཀྱི་
འཁོར་ལོ་སྟོང་རྩ་དང་། མཁའ་འགྲོའི་མེ་མཆོད་སོགས་ཀྱི་ཆེད་གནས་འབྲེལ་དུ་ལྷགས་པ་
ལ། རེ་ཞིག་ན་གཡོ་རུ་སྒྲགས་ཀྱི་མདའི་གྲོང་མོ་ཆེ་དང་ཉེ་བ་མཚོ་རྒྱལ་བླ་མཚོར་སླེབས་
པའི་ཚེ། མྱོང་ གྲོལ་བདུད་རྩིའི་ཕུར་ མ་དང༌། མཚོ་དར་བཅས་ཕུལ་བ་སྲོག་ཆགས་
འཛུལ་བ་ལྟར་དར་རིམ་གྱིས་གཏིང་དུ་སོང་བའི་དར་མཇུག་མཚོ་ཁར་སྐྱ་ཡ་ལེར་བསྡད་སོང་
བས། ངོ་མཚར་གྱི་སྣང་བ་ཅུང་ཟད་སྐྱེས། དེར་དག་པའི་ཤེས་པ་ལྷན་སྐྱེས་སུ་ཤར་ནས་
ཐ་མལ་གྱི་སྣང་བ་སྤངས་པས་ཆུ་ལ་བཏུང་བ་དང༌། ཉེ་རེག་བྱས་པའི་ཚེ། སྐད་ཅིག་
དེར་བུང་བ་ཤིན་ཏུ་གནག་པ་མེ་ཏོག་ཨུཏྤ་ལའི་རྣམ་པ་ལྟ་བུ་ཞིག་འཕུར་ལྡིང་བྱེད་པ་དང་།
རྒྱུད་མངས་ཀྱི་སྒྲ་ལྟ་བུ་སྦོམ་ལ་འགྱུར་པ་ལན་གསུམ་སྒྲོགས་པའི་རྐྱེན་ལས་ཐ་མལ་གྱི་སྣང་བ་
གཏད་མེད་དུ་སོང་། སྣང་སེམས་ཆོས་ཉིད་གསུམ་འདྲེས་པའི་ཀློང་ནས་ཡེ་ཤེས་ཀྱི་མཁའ་
འགྲོ་མ་སྐུ་མདོག་དམར་གསལ་རིན་པོ་ཆེ་དང་རུས་པའི་རྒྱན་དྲུག མེ་ཏོག་གི་དོ་ཤལ་
འཕྱང་འཕྲུལ་དུ་གཡོ་བ་ཞིག་གིས། རང་གི་མངོན་པར་རྟོགས་པའི་ཚོགས་སྙིང་པོ་དང་།
བཅས་པ་ལེགས་པར་བསྟན་ནས། མཁའ་འགྲོ་ང་ནི་ཆོས་སྐུའི་ཀློང་ནས་འོངས་། ། འགྲོ་
དང་འོང་བའི་རྣམ་རྟོག་ཡོད་མ་ཡིན། །བུ་མོ་ང་ནི་གནས་ཡུལ་ཉེར་བཞིའི་བདག །རྔ་
ཡབ་དཔལ་རི་སྤྲུལ་བའི་ཞིང་ནས་འོང་། ། བཀོད་པ་ལུས་ལ་སྔགས་ཀྱི་ཡོན་ཏན་རྫོགས། །བུ་
མོ་ང་ནི་དུས་གསུམ་རྒྱལ་བའི་ཡུམ། ། ང་ ལས་མ་སྐྱེས་ དཀོན་མཆོག་གསུམ་ ཡང་མེད། །
མཁའ་འགྲོ་ང་སྒྲུབ་སྐུ་གསུམ་དངོས་གྲུབ་ཐོབ། ། གདུལ་བྱའི་འགྲོ་དོན་ལྷོ་ནུབ་ཕྱོགས་ལ་
ཡོད། ། རྟེན་འབྲེལ་མ་འཆོལ་ལས་ཅན་སྐྱེས་བུའི་ཚེ། ། ཐིག་ལེ་དྲུག་གི་ཀློང་དུ་ངས་གསོས་
བཏབ། ། ཅེས་གསུངས་པའི་མོད་ལ། དཔལ་ལྡན་རང་བྱུང་རྡོ་རྗེའི་རྒྱུད། མཁའ་འགྲོ་
གསང་བའི་ཡི་གེ་རྫུ་འཕྲུལ་གྱི་བཀོད་པ་ཟད་མི་ཤེས་པ་དང༌། གཉིས་སུ་མེད་པར་འདྲེས་
ནས་སྙིང་དབུས་སུ་ཐིམ་པར་བྱས་སོ། ། དེའི་ཚེ་ཆོས་རྗེ་བྲག་ཕུག་པ་མདུན་ན་ཡོད་པ་ནན་
གྱིས་བཏུད་ནས་གཟིགས་སྣང་ཅི་བྱུང་ཞེས་དྲི་བར་མཛད་པས་བཏང་སྙོམས་སུ་འཇོག་པའི་
རྟེན་འབྲེལ་ནི་སད། གསང་བའི་དམ་ཚིག་ཞག་ལྔར་བསྲུངས་ནས་དམར་ཕྱོགས་ཀྱི་མཁའ་
འགྲོ་འདུ་བའི་ཚེས་ཉེར་ལྔ་ཚོགས་དང་མཆོད་པའི་འདུ་བ་རྒྱ་ཆེན་པོ་དང་བཅས་ཡང་རྫོང་
142
–



ཡུམ་ཀ་བདེ་ཆེན་རྒྱལ་མོའི་རྩ་སྒྲུབ་བདེ་ཆེན་དཔལ་ཕྲེང་གི་ཚིག་འ གྲེལ་པད་དཀར་ཕྲེང་མཛེས་བཞུགས།
དུས་དགྲའི་དབང་པོའི་ཕོ་བྲང་དུ་རྟེན་འབྲེལ་ཟབ་མོའི་མཚམས་སྦྱོར་དང་བཅས་རྒྱ་ཁྲོལ།
གནས་གསུམ་གྱི་མཁའ་འགྲོ་མ་རྣམས་ཀྱིས་བྱིན་གྱིས་བརླབས་ཤིང་། བདག་ཏུ་འཛིན་
པའི་སྲེད་པ་དང་ལེན་པ་མེད་པའི་བརྡ་ཡིག་དེ་ཉིད་ལས། འཛད་པ་མེད་པའི་ཟབ་མོའི་
ཐུགས་གཏེར་ནམ་མཁའ་མཛོད་ཀྱི་སྒོ་ཕྱེ་བའི་ཚེ། འཁྲུལ་བའི་རྟོག་ཚོགས་ཐམས་ཅད་
གཞི་དབྱིངས་གདོད་མའི་ཀློང་ལ་དག་པ་ཡི། རྟེན་འབྲེལ་མངོན་དུ་གྱུར་བཞིན་དུ་མཐར་
ཐུག་གི་འབྲས་བུ་ཀ་དག་ཆོས་སྐུའི་རྒྱལ་སར་སྐྱེལ་བའི་ཕྲིན་ལས་མཛོད། ཅེས་པའོ། །གང་
ལ་ཐ་ཚིག་སྒྲོག་པའི་ཡུལ་གྱི་ཚིག་ཟིན་མི་འདུག་ཀྱང༌། སྒྲུབ་གཞུང་འདིའི་སྲུང་མ་རྣམས་
ཕྱིའི་འཁོར་ཡུག་ལ་སྤྲིན་འཁྲིགས་པ་ལྟར་བཞུགས་པར་དམིགས་ཏེ། གཏོར་མ་སྦྱིན་ནས་
ཀ་དག་ཆོས་སྐུའི་རྒྱལ་སར་སྐྱེལ་བའི་འཕྲིན་ལས་བཅོལ་བ་ཡིན།
བསྟན་མ་སྐྱོང་བ་ནི། བསྟན་གཏོར་དུ་ཆད་ཐོའི་ བཤལ་ཆུ་བླུགས་ལ་བདུད་རྩིར་
བརླབས་ནས། གང་ལ་འབུལ་ན་བླ་མ་དཔལ་ཆེན་པོ་ཉིད་ཀྱི་བཀའ་ལ་ཉན་ཞིང་བོད་
ཁམས་སྐྱོང་བའི་སྲུང་མ་ཆེན་མོར་བསྐོས་པ་བདེ་མཆོག་མ་མོ་བཅུ་གཉིས་རྣམས། བདུད་
མོ་བཞི་དང༌། སྨན་མོ་བཞི། གནོད་སྦྱིན་མོ་བཞི་སྟེ་མ་སྲིང་བསྟན་མ་བཅུ་གཉིས་ཀྱི་ཚུལ་
དུ་བྱོན་པ་ཁྱེད་རྣམས་འཁོར་དང་བཅས་པ་འདིར་བྱོན་ལ། བདག་གི་གཏོར་མའི་བཤལ་
ཆུ་དང་གཏོར་མ་བདུད་རྩིར་བརླབས་པ་འདི་ཁྱེད་རྣམས་ལ་ཕུལ་བས་དགྱེས་པ་ཆེན་པོས་
བཞེས་ལ་བདག་གིས་ཅི་བཅོལ་བའི་ཕྲིན་ལས་མྱུར་དུ་འགྲུབ་པར་མཛོད་ཅིག མ་མ་ནི་མ་
མོ་བཅུ་གཉིས་ཀྱི་སྙིང་པོ། ཧྲིང་ཧྲིང་ནི་འདིར་འདུས་པ། བ་ལིངྐ་ནི་གཏོར་མ། ཁཱ་ཧི་
ནི་ཟོ་ཞིག་པའོ། །ཞེས་བརྗོད་ཅིང་ཕུལ་བས་དེ་རྣམས་མཉེས་ནས་ཅི་བཅོལ་བའི་ལས་ཐོགས་
མེད་དུ་སྒྲུབ་པར་བསམ་མོ། །
བྲོ་མནན་ནི། གཏོར་གཞོང་ཁ་སྦུབ་ནས་འགུགས་པ་བྱས་ལ་གང་མནན་པར་བྱ་བ་
ནི། རྣལ་འབྱོར་པ་རང་སྔོན་དམ་འདྲེས་ཟིན་པ་ཞེས་དབང་སོགས་ལྷན་ཅིག་ཏུ་ཞུས་པའི་
མཆེད་གྲོགས་འདྲེར་གྱུར་པ་ནི་སྲུང་གུར་གྱིས་འགོག་མི་ནུས་པ་དེ་ཡིན་ལ། ཡེ་ཤེས་མཁའ་
འགྲོའི་དཀྱིལ་འཁོར་ཟབ་མོ་སྒྲུབ་པ་འདིར། ལོག་པར་འདྲེན་པའི་སེམས་ཀྱི་བར་ཆད་
རྩོམ་པའི་དམ་སྲིའི་རིགས་ཀུན་གཏོར་གཞོང་ལྕགས་ཀྱི་རི་རབ་གསལ་བའི་འོག་ཏུ་མནན་
ནོ། །ས་འོག་གཤིན་རྗེའི་གྲོང་ཁྱེར་དུ་བསྒྱུར་ཏེ་ཀུན་འབྱུང་འདྲེན་པའི་ཐིག་པ་སོགས་ཐེག་
-143



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
པ་རིམ་པ་དགུའི་ཕྱག་རྒྱས་བཏབ་སྟེ་དུས་ནམ་ཡང་སླར་ལྡང་བར་མ་གྱུར་ཅིག་ཅེས་དང་།
ཕག་མོའི་ཁ་ཊཾ་ལས་རྟ་མགྲིན་གྱི་དམག་དཔུང་གྲངས་མེད་པ་འཕྲོས་ཏེ་བྲོ་བརྡུངས་པར་
བསམ་ལ། རྣལ་འབྱོར་པས་ཀྱང་ལག་པའི་སྡིགས་མཛུབ་ཀྱི་མཐེའུ་ཆུང་གཉིས་ལུ་གུ་རྒྱུད་
དུ་སྦྲེལ་ལ་བྲུབ་ཁང་གི་མཐའ་སྐོར་ནས་བྲོ་བརྡུང་སྟེ། དྲག་པོ་ལ་མཐེའུ་ཆུང་། དབང་ལ་
སྲིན་ལག རྒྱས་པ་ལ་གུང་མོ། ཞི་བ་ལ་མཛུབ་མོ་སྦྲེལ་བར་གསུངས་ཤིང༌། བྲོ་ཡང་
དྲག་པོ་ལ་ཟུར་གསུམ། དབང་ལ་ཟླ་གམ། རྒྱས་པ་ལ་གྲུ་བཞི། ཞི་བ་ལ་ཟླུམ་པོར་
གསུངས་སོ། །
དེ་ ནས་ དངོས་ གྲུབ་ བླངས་ པ་ ནི། མཆོད་ བསྟོད་ སོགས་ སྔོན་ དུ་ འགྲོ་ བས།
ཧོ༔ ཞེས་མཆོག་ཐུན་གྱི་དངོས་གྲུབ་བླངས་པའི་སྐབས་ ཐོབས་ལ་དགྱེས་ནས། ཡེ་ཤེས་
མཁའ་འགྲོའི་དཀྱིལ་འཁོར་གྱི་ལྷ་ཚོགས་རྣམས་བསྙེན་ཅིང་སྒྲུབ་པའི་རྟགས་གྲངས་དུས་
གསུམ་གྱི་དམ་ཚིག་ད་ནངས་ཏེ་སྐྱ་རེངས་དང་པོ་ཤར་བའི་དུས་སུ་ཐེམས་པས། བདག་ལ་
མཆོག་དང་ཐུན་མོང་གི་དངོས་གྲུབ་སྩོལ་བའི་དུས་ལ་ད་ལྟ་བབ་པ་ཡིན་པས་ན། སྲིད་ཞིའི་
མཐའ་ལ་མི་གནས་པའི་ཡེ་ཤེས་རྒྱལ་ཡུམ་རྡོ་རྗེ་བཙུན་མོའི་ཐུགས་ཀྱི་དཀྱིལ་འཁོར་ཆེན་པོ་
ནས། དེ་བཞིན་གཤེགས་པའི་སྐུ་གསུང་ཐུགས་དང་མཉམ་པར་སྦྱོར་བ་སྟེ། གསང་སྙིང་
ལས། ཡེ་ཤེས་རྒྱལ་པོ་སྐུ་གསུང་ཐུགས། །ཡོན་ཏན་ཕྲིན་ལས་རྨད་པོ་ཆེ། ། དེ་ཉིད་དུ་ནི་
མཉམ་སྦྱོར་བས། ། ཕྱག་ རྒྱ་ ཆེར་ པོར་ བདག་ སྦྱོར་ ཅིག ། ཅེས་ སོ། ། དབང་བཅུ་ནི།
བསྐལ་པའམ་བསྐལ་པ་ལས་ལྷག་པར་གནས་པ་ཚེ་ལ་དབང་བ། ཏིང་ངེ་འཛིན་གྱི་འཇུག་
ལྡང་དང་སེམས་ཅན་ཐམས་ཅད་ཀྱི་བསམ་པ་དང་མཐུན་པར་འཇུག་པ་སེམས་ལ་དབང་བ།
ནམ་མཁའ་མཛོད་ཀྱི་ཡོ་བྱད་ལ་དབང་བསྒྱུར་བ་ཡོ་བྱད་ལ་དབང་བ། བཟོ་དང་ལས་ཀྱི་
གནས་ཐམས་ཅད་ཤེས་པ་ལས་ལ་དབང་བ། འགྲོ་དྲུག་གང་དུ་སྐྱེ་བར་འདོད་པ་དེར་སྐྱེ་བ་
སྐྱེ་བ་ལ་དབང་བ། གདུལ་ བྱའི་ མོས་ པ་ བཞིན་ དོན་ མཛད་ པས་ མོས་ པ་ ལ་ དབང་ བ།
སྨོན་ལམ་གང་བཏབ་འགྲུབ་པ་སྨོན་ལམ་ལ་དབང་བ། འཇིག་རྟེན་གྱི་ཁམས་ཐམས་ཅད་
ཡུངས་འབྲུ་གཅིག་ཏུ་བཅུག་སྟེ་འཇིག་རྟེན་ཆུང་བའམ་ཡུངས་འབྲུ་ཆེ་བར་མི་མངོན་པ་ལ་
སོགས་པ་སྟོན་པས་རྫུ་འཕྲུལ་ལ་དབང་བ། ཤེས་བྱ་ཐམས་ཅད་མཁྱེན་པའི་ཡེ་ཤེས་བརྙེས་
པ་ཡེ་ཤེས་ལ་དབང་བ། ཆོས་ཀྱི་སྒོ་ཐམས་ཅད་སྟོན་པ་ལ་ཐོགས་མེད་པ་ཆོས་ལ་དབང་བ་
— 144



ཡུམ་ཀ་བདེ་ཆེན་རྒྱལ་མོའི་རྩ་སྒྲུབ་བདེ་ཆེན་དཔལ་ཕྲེང་གི་ཚིག་འགྲེལ་པད་དཀར་ཕྲེང་མཛེས་བཞུགས།
སྟེ་བཅུའོ། །བཅུ་བོ་འདི་ནི་དག་ས་གསུམ་གྱི་བྱང་ཆུབ་སེམས་དཔའི་ཁྱད་ཆོས་སོ། ། སྟོབས་
བཅུ་ནི། ལས་དགེ་བ་ལས་འབྲས་བུ་བདེ་བ་འབྱུང་བ་སོགས་གནས་དང༌། ལས་མི་དགེ་
བ་ལས་འབྲས་བུ་སྡུག་བསྔལ་འབྱུང་བ་སོགས་གནས་མ་ཡིན་པ་སྟེ། དེ་ལྟ་བུའི་ཚུལ་ཐམས་
ཅད་མཁྱེན་པ་ནི་གནས་དང་གནས་མ་ཡིན་པ་མཁྱེན་པའི་སྟོབས། ལས་དགེ་བ་དང་མི་
དགེ་བ་ལས་འབྲས་བུ་འདི་དང་འདི་ལྟ་བུ་འབྱུང་ངོ་ཞེས་རྒྱུ་འབྲས་ཀྱི་ཕྲ་ཞིབ་ཐམས་ཅད་
མཁྱེན་པ་ལས་ཀྱི་རྣམ་པར་སྨིན་པ་མཁྱེན་པའི་སྟོབས། སེམས་ཅན་གྱི་དབང་པོ་རྣོ་རྟུལ་
ཐམས་ཅད་མཁྱེན་པ་དབང་པོ་མཆོག་དང་མཆོག་མ་ཡིན་པ་མཁྱེན་པའི་སྟོབས། ཉན་
ཐོས་ཀྱི་རིགས་ཅན་ལ་སོགས་པ་སེམས་ཅན་ཐམས་ཅད་ཀྱི་ཁམས་དང་། ས་ཆུ་མེ་རླུང་ལ་
སོགས་ པ་ འབྱུང༌ བའི་ ཁམས་ ཐམས་ ཅད་ མཁྱེན་ པ་ ཁམས་ སྣ་ ཚོགས་ མཁྱེན་ པའི་ སྟོབས།
ཆོས་རྒྱལ་ཆེན་པོ་ལ་མོས་པ་དང་བཟང་མོ་ལ་མོས་པ་ལ་སོགས་པ་མཁྱེན་པ་མོས་པ་སྣ་ཚོགས་
མཁྱེན་པའི་སྟོབས། ངན་འགྲོའི་ལམ་དང་མཐོ་རིས་ཀྱི་ལམ་དང་ཐར་བའི་ལམ་ལ་སོགས་
པ་མཁྱེན་པ་ཀུན་ཏུ་འགྲོ་བའི་ལམ་མཁྱེན་པའི་སྟོབས། བསམ་གཏན་བཞི་དང་རྣམ་ཐར་
བརྒྱད་སོགས་ཏིང་ངེ་འཛིན་གྱི་སྒོ་བསམ་གྱིས་མི་ཁྱབ་པ་བསམ་གཏན་དང་རྣམ་པར་མཁྱེན་
པའི་སྟོབས། རང་གཞན་གྱི་སྔོན་གྱི་སྐྱེ་བ་གྲངས་མེད་པ་མཁྱེན་པ་སྔོན་གནས་རྗེས་དྲན་
མཁྱེན་པའི་སྟོབས། སེམས་ཅན་ཐམས་ཅད་འདི་ནས་འཆི་འཕོས་ཏེ་འདིར་སྐྱེ་ཞེས་པ་ལྟ་
བུ་ཕྱི་མའི་སྐྱེ་གནས་དུ་མ་མཁྱེན་པ་འཆི་འཕོ་དང་སྐྱེ་བ་མཁྱེན་པའི་སྟོབས། སྒྲིབ་གཉིས་
བག་ཆགས་དང་བཅས་པ་མ་ལུས་པ་ཟད་པར་མཁྱེན་པ་ཟག་པ་ཟད་པ་མཁྱེན་པའི་སྟོབས་ཏེ་
བཅུའོ། །དེ་ལ་སོགས་པའི་སངས་རྒྱས་ཀྱི་ཡོན་ཏན་ཐམས་ཅད་དུས་ད་ལྟ་ཉིད་དུ་བདག་ལ་
སྩལ་དུ་གསོལ། ཞེས་པའོ། །རྩ་སྔགས་ཀྱི་དོན་གོང་དུ་བཀྲལ་ལ། བཛྲ་རྡོ་རྗེ། ཀཱ་ཡ་སྐུ།
ཝཱཀྐ་གསུང༌། ཙིཏྟ་ཐུགས། སརྦ་ཐམས་ཅད། སིདྡྷི་དངོས་གྲུབ། ཕཱ་ལ་བཟང་པོ།
ཧོ༔ སྩོལ་ཞེས་ པ་ སྟེ། པདྨོའི་རྣལ་འབྱོར་མ་དང་ཡེ་ཤེས་ཕག་མོའི་ སྐུ་གསུང་ཐུགས་ཀྱི་
དངོས་གྲུབ་སྩོལ་ཞེས་བསྐུལ་བའོ། ། དེ་ལྟར་དངོས་གྲུབ་བསྐུལ་ སྔགས་སོགས་བཟླ་ཞིང་།
སྒྲུབ་གཏོར་དང་དངོས་གྲུབ་ཀྱི་རྫས་རྣམས་གནས་གསུམ་དུ་གཏུག་པས། ཡེ་ཤེས་མཁའ་
འགྲོའི་ལྷ་ཚོགས་རྣམས་ཀྱི་གནས་གསུམ་ནས་སྐུ་གསུང་ཐུགས་ཀྱི་དངོས་གྲུབ་ཐམས་ཅད་
འོད་ཟེར་དཀར་མཐིང་གསུམ་དང་། ལྷ་སྐུ་ཡིག་འབྲུ་ཕྱག་མཚན་བཅས་ཐོན་ནས་རང་གི་
— 145 –



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས། །
གནས་གསུམ་ལ་ཐིམ་པས། དབང་བཞི་ཐོབ། སྒྲིབ་བཞི་དག་སྐུ་བཞི་མངོན་དུ་གྱུར་
པར་བསམ་ལ་མཐར་བསྒྲུབ་རྫས་དངོས་གྲུབ་ཏུ་ལོངས་སྤྱོད་དོ། །རྒྱས་པ་གཞན་དུ་ཤེས་པར་
བྱ་འདིར་མ་སྤྲོས་སོ། ། ་
ནོངས་བཤགས་ནི། གང་ལ་བཤགས་ན་ཡེ་ཤེས་མཁའ་འགྲོའི་དཀྱིལ་འཁོར་གྱི་ལྷ་
ཚོགས་ལ་བཤགས་པ་དང༌། གང་བཤགས་ན་མཆོད་རྫས་མ་ཚང་པ་དང་བསྙེན་སྒྲུབ་བྱེད་
པ་གཡེལ་བ་དང་ཏིང་འཛིན་བྱིང་རྨུགས་འཐིབས་པས་ཏིང་འཛིན་མི་གསལ་བ་ལ་ སོགས་
པའི་འགལ་འཁྲུལ་གྱི་ནོངས་པའམ་ཉེས་པ་གང་བྱུང་ཐམས་ཅད་ཇི་ལྟར་བཤགས་ན་གནོང་
འགྱོད་དང་བཅས་ཏེ་བཤགས་པས་ལྷ་ཚོགས་རྣམས་ཀྱི་ཐུགས་ཀྱིས་བཟོད་པར་མཛད་དུ་
གསོལ། བཛྲ་ས་ཏྭ་སོགས་བརྗོད་པས་དམ་ཚིག་ཉམས་ཆག་ཐམས་ཅད་དག་ནས་མི་སྒྲིབ་
ཚངས་པ་མཆོག་གི་དངོས་གྲུབ་སྩོལ་བར་བསམ་མོ། །
རྫོགས་རིམ་བསྡུ་བ་ནི། དེ་ལ་ཆུ་ལས་ཆུ་བུར་རྡོལ་བ་བཞིན་སླར་ཆུ་ལ་ཐིམ་པ་བཞིན་
དུ་རང་རིག་ཆོས་སྐུ་ཆེན་པོའི་ཡེ་ཤེས་ལས་སྤྲུལ་བའམ་རང་ཤར་བའི་དཀྱིལ་འཁོར་གྱི་ལྷ་
ཚོགས། རྟེན་དང་བརྟེན་པར་བཅས་པ་རྣམས། མ་བཅོས་སྤྲོས་པ་དང་བྲལ་བའི་ཡེ་
ཤེས་ཀྱི་དབྱིངས་སུ་བཛྲ་མུ་ཞེས་རིག་སྟོང་དབྱེར་མེད་པའི་དབྱིངས་སུ་སྡུད་དེ་འོད་གསལ་
སྤྲོས་པ་བྲལ་བའི་ངང་དུ་ཅི་གནས་སུ་མཉམ་པར་བཞག དེ་ལས་ལྡང་བའི་རྗེས་ཐོབ་ཏུ་སྒྱུ་
མའི་སྤྲུལ་བའི་སྣང་བ་ཤར་བ་ལྟར་སྐད་ཅིག་གིས་མཁའ་འགྲོ་བདེ་ཆེན་རྒྱལ་མོའི་ལྷ་སྐུར་ལྡང་
སྟེ་སྣོད་བཅུད་ཐམས་ཅད་ཡེ་ཤེས་ཀྱི་མཁའ་འགྲོ་མའི་སྐུ་གསུང་ཐུགས་ཀྱི་རོལ་བར་བལྟ་ཞིང་
བདག་ཉིད་མཁའ་འགྲོའི་གནས་གསུམ་དུ་ཡི་གེ་གསུམ་རྒྱལ་བ་ཀུན་གྱི་སྐུ་གསུང་ཐུགས་ཀྱི་ངོ་
བོར་ཤེས་ནས་བཀོད་པ་ནི་གོ་ཆའི་ལྷའི་དོད་ཡིན་ པས་ རྒྱུན་གྱི་སྤྱོད་ལམ་ལ་གནས་ པར་
བསྔོ་བ་དང་སྨོན་ལམ་གྱི་ཁྱད་པར་ནི། དགེ་རྩ་ལ་དམིགས་པ་ཅན་ནི་བསྔོ་བ་དང་།
དེ་མ་ཡིན་པ་འདོད་རྒྱལ་དུ་བརྗོད་པ་སྨོན་ལམ་མོ། །དེས་ན་བསྔོ་བ་ལ་སྨོན་ལམ་གྱིས་ཁྱབ་
ཀྱང་། སྨོན་ལམ་ཙམ་ལ་བསྔོ་བས་མ་ཁྱབ་པོ། །དེ་ཡང་བསྔོ་བ་ནི། ཡེ་ཤེས་ཀྱི་མཁའ་
འགྲོ་མ་བདེ་ཆེན་རྒྱལ་མོའི་དཀྱིལ་འཁོར་དུ་ཞུགས་ནས། ཐབས་བསྐྱེད་པའི་རིམ་པ་དང༌།
ཤེས་རབ་རྫོགས་པའི་རིམ་པ་གཉིས་དང་འབྲེལ་བའི་བཟླས་བརྗོད་རྩ་བསྙེན་བཟླ་བ་དང༌།
146



ཡུམ་ཀ་བདེ་ཆེན་རྒྱལ་མོའི་རྩ་སྒྲུབ་བདེ་ཆེན་དཔལ་ཕྲེང་གི་ཚིག་འགྲེལ་པད་དཀར་ཕྲེང་མཛེས་བཞུགས།
ལུས་དཀྱིལ་དང་ཏིང་འཛིན་སེམས་དཔའ་ལ་དམིགས་པ་སོགས་བགྱིས་པ་ཡི་དགེ་བའི་རྩ་བ་
གང་ལེགས་པ་དེ་དག་ཐམས་ཅད། འགྲོ་བ་ཀུན་རྣམ་པ་ཐམས་ཅད་མཁྱེན་པའི་སངས་
རྒྱས་ཀྱི་གོ་འཕང་ཐོབ་པའི་ཕྱིར་དུ་བསྔོ་བར་བྱའོ། །སྨོན་ལམ་ནི། སྣང་བ་སྣོད་ཀྱི་འཇིག་
རྟེན་ཐམས་ཅད་ཞིང་ཁམས་དང་། སྲིད་པ་བཅུད་ཀྱི་འགྲོ་བ་ཐམས་ཅད་ལྷ་དང་ལྷ་མོར་
གནས་དག་པ་མཁའ་ལ་སྤྱོད་པའི་ཞིང་ཁམས་དང༌། སེམས་ཉིད་བདེ་བ་ཆེན་པོའི་རང་
བཞིན་འགྱུར་བ་མེད་པ་རྡོ་རྗེ་རྣལ་འབྱོར་མ་སྟེ། རྣམ་ཀུན་མཆོག་ལྡན་སྟོང་ཉིད་དོན་དམ་
གྱི་གནས་ལུགས་རྡོ་རྗེ་ཕག་མོ་དང་ རང་ཞལ་མཇལ་ཏེ། སྒྲིབ་གཉིས་བག་ཆགས་དང་
བཅས་པ་མངོན་པར་བྱང་ནས་སངས་རྒྱས་ཀྱི་ཡོན་ཏན་ཐམས་ཅད་མ་ལུས་པར་རྒྱས་པའམ་
ཆུབ་པ་སྟེ། མཐར་ཐུག་སངས་རྒྱས་ཀྱི་གོ་འཕང་ཐོབ་པར་ཤོག་ཅིག་ཅེས་པའོ། །ཡེ་ཤེས་
དྲ་བ་ལས། དྲི་མ་བྲལ་ཕྱིར་བྱང་བ་སྟེ། ། ཡོན་ཏན་རྒྱས་པས་ཆུབ་པ་ཉིད། །གཉིས་མེད་
འདྲེས་ཕྱིར་ཟུང་འཇུག་ཕྱིར། ། མངོན་པར་བྱང་ཆུབ་སྐུར་བརྗོད་དོ། །ཅེས་སོ། །
བཀྲ་ཤིས་ནི། མདུན་གྱི་ནམ་མཁར། བླ་མ་རྒྱལ་བ་སྲས་དང་བཅས་པའི་ཞལ་
ནས་བཀྲ་ཤིས་པའི་གླུ་དབྱངས་ཀྱིས་ས་གསུམ་གང་ཞིང་ཕྱག་ནས་བཀྲ་ཤིས་པའི་མེ་ཏོག་གི་
སིལ་མ་ཆར་བབས་པ་བཞིན་གཏོར་བར་བསམ་ལ། ཀུན་ ཏུ་ བཟང་ པོ་ སོགས་ རྒྱལ་བ་
དགོངས་པའི་བརྒྱུད་པ། རིག་འཛིན་བརྡའ་ཡི་བརྒྱུད་པ། གང་ཟག་སྙན་ཁུང་གི་བརྒྱུད་
པ་སོགས་ད་ལྟའི་བར་དུ་རིག་འཛིན་གྱི་ཕྲེང་བ་བར་མ་ཆད་པར་བྱོན་པའི་བརྒྱུད་པའི་བླ་མ་
རྣམས་ཀྱི་ཐུགས་རྗེ་བྱིན་རླབས་དང༌། སངས་རྒྱས་ཆོས་དང་དགེ་འདུན་ཏེ་དཀོན་མཆོག་
རིན་པོ་ཆེ་རྣམ་པ་གསུམ་གྱི་བཀའི་བདེན་པ་ཆེན་པོའི་མཐུ་དང༌། གསང་སྔགས་ཟབ་མོའི་
དཀྱིལ་འཁོར་ཚུལ་བཞིན་དུ་སྒྲུབ་པའི་རྟེན་འབྲེལ་གྱི་མཐུས། སེངྒེ་གླང་ཆེན་མེ་སྦྲུལ་ཆོམ་
རྐུན་ལྕགས་སྒྲོག་ཤ་ཟ་རྒྱ་མཚོའི་རླབས་སོགས་འཇིགས་པ་བརྒྱད་ཞི་བའི་བཀྲ་ཤིས་པར་ཤོག་
ཅིག ཚེ་དང་བསོད་ནམས་དང་དཔལ་དང་གྲགས་པ་སོགས་རྒྱས་པའི་བཀྲ་ཤིས་ཤོག་སྣོད་
བཅུད་དུ་སྣང་བའི་དངོས་པོ་རྣམས་ཐོགས་པ་མེད་པར་དབང་དུ་འདུས་པའི་བཀྲ་ཤིས་ཤོག
ལོག་པར་འདྲེན་པའི་དགྲ་བགེགས་རྣམས་ཚད་གཅོད་པའི་བཀྲ་ཤིས་ཤོག མ་དག་འཁྲུལ་
བའི་སྣང་ཞེན་ནམ་སྣང་ཆ་ཐམས་ཅད་ཡེ་ཤེས་མཁའ་འགྲོའི་ལྷ་སྐུའི་ཕྱག་རྒྱའི་རྣམ་རོལ་དུ་
རྫོགས་པ་དང༌། སྒྲ་རུ་གྲགས་པ་ཐམས་ཅད་བདེ་བ་ཆེན་པོའི་ གསུང་སྔགས་ཀྱི་རང་་་
— 147 —



༄༅། །སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས། །
མདངས་སུ་དག་པ་དང༌། སེམས་གཟུང་འཛིན་གྱི་དྲན་རྟོག་ཐམས་ཅད་གཤིས་རིག་མ་
བཅོས་པའི་དབྱིངས་སུ་དག་ནས་འོད་གསལ་ཆོས་སྐུར་ཆེན་པོའི་ཡེ་ཤེས་སུ་སྨིན་པ་སྟེ། ཚེ་
འདིར་འཇའ་ལུས་ཟངས་ཐལ་འཕོ་བ་ཆེན་པོའི་སྐུ་བརྙེས་ནས་འགྲོ་བའི་དོན་འཁོར་བ་མ་
སྟོང་གི་བར་དུ་མཛད་པའི་བཀྲ་ཤིས་པར་ཤོག་ཅིག ཅེས་སོ། །
སྨྲས་པ། སྐྱེས་སྦྱངས་ཡོན་ཏན་དམན་པ་བདག་ལྟ་བུས། ། ཀུན་མཁྱེན་བླ་མའི་རྡོ་
རྗེའི་གསུང་ཟབ་གནད། །ཇི་བཞིན་དཔྱོད་པའི་བློ་གྲོས་མ་མཆིས་པས། ། ཉེས་བཤད་གང་
མཆིས་མཁས་རྣམས་སྤྱན་སྔར་བཤགས། ། ལྷག་བསམ་སྐྱ་རེངས་དཀར་པོས་ཉེར་དྲངས་
པའི། འདིར་འབད་དགེ་བ་ཉི་མའི་འོད་སྣང་གིས། །ཁམས་གསུམ་འགྲོ་བའི་རྨོངས་མུན་
རབ་སེལ་ནས། ། རྣམ་མཁྱེན་སངས་རྒྱས་གོ་འཕང་མྱུར་ཐོབ་ཤོག ། ཕན་དང་བདེ་བ་མ་
ལུས་འབྱུང་བའི་གནས། ། ཐུབ་པའི་བསྟན་པ་སྤྱི་དང་ཁྱད་པར་དུ། ། གསང་ཆེན་སྔ་འགྱུར་
རྡོ་རྗེ་ཐེག་པ་ཡི། །བསྟན་པ་རིན་ཆེན་ཕྱོགས་ཀུན་འབར་གྱུར་ཅིག །
ཅེས་ཀློང་ཆེན་སྙིང་གི་ཐིག་ལེ་ལས། ཡུམ་ཀ་མཚོ་རྒྱལ་བདེ་ཆེན་རྒྱལ་མོའི་རྩ་བའི་སྒྲུབ་པ་བདེ་
ཆེན་དཔལ་ཕྲེང་གི་འགྲེལ་བ་པད་དཀར་ཕྲེང་མཛེས་ཞེས་བྱ་བ་འདི་ནི། དད་ལྡན་ཆོས་དབྱིངས་དཔལ་
མོས་གཙོས་ཨ་མི་རི་ཁའི་སློབ་མ་རྣམས་ཀྱིས་བསྐུལ་ངོར། རིག་འཛིན་ཕྲིན་ལས་འོད་ཟེར་རམ་ཨ་མདོའི་
སྔགས་བླུན་མགོན་པོ་ཚེ་བརྟན་གྱིས་སྔ་འགྱུར་བསྟན་པའི་ཤིང་རྟ་རྡོ་གྲུ་འཇིགས་མེད་བསྟན་པའི་ཉི་མའི་
ཡུམ་ཀའི་ཟིན་བྲིས་དང༌། རྡོ་གྲུབ་མཁན་པོ་དཀོན་མཆོག་སྒྲོན་མེའི་ཟིན་བྲིས་དང༌། འགྲེལ་བ་རྒྱུད་
དོན་སྣང་བ་སོགས་བསྟན་འཛིན་མཁས་ཤིང་གྲུབ་པ་བརྙེས་པ་དུ་མའི་གསུང་ལས་ཁོལ་དུ་ཕྱུང་སྟེ་ཤིན་ཏུ་
བསྡུས་ཤིང་གོ་སླ་བའི་ཚུལ་གྱིས་རྣམ་པར་འགྲེལ་བའོ། །འདིས་ཀྱང་རྒྱལ་བའི་བསྟན་པ་རིན་པོ་ཆེ་སྤྱི་དང་
བྱེ་བྲག་དུས་གསུམ་རྒྱལ་བའི་སྤྱི་དཔལ་རྒྱལ་དབང་མཚོ་སྐྱེས་རྡོ་རྗེའི་རིང་ལུགས་གསང་ཆེན་སྔ་འགྱུར་རྡོ་
རྗེ་ཐེག་པའི་བསྟན་པ་རིན་པོ་ཆེ་ཕྱོགས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པའི་རྒྱུར་གྱུར་
ཅིག ། ཡི་གེ་བ་ནི་རིག་འཛིན་སྔགས་འཆང་བསམ་འགྲུབ་ནས་བགྱིས་པ། དགེ་ཞིང་བཀྲ་ཤིས་པར་
གྱུར་ཅིག ། སརྦ་མངྒ་ལཾ། དགེའོ། །དགེའོ། ། དགེའོ། ། །
148



ཚེས་བཅུའི་རྣམ་བཤད་ཨུ་དུམ་ཝ་རའི་ཆུན་པོ་བཞུགས། །
༄༅། །ཚེས་བཅུའི་རྣམ་བཤད་ཨུ་དུམ་ཝ་རའི་ཆུན་པོ་ཞེས་བྱ་བ་བཞུགས་སོ། །
1:| ༄༅། །ན་མོ་གུ་རུ་པདྨ་ཀ་རཱ་ཡ། དུས་གསུམ་རྒྱལ་བའི་ཡེ་ཤེས་སྒྱུ་མའི་གར། །སིན་
དྷུའི་རྒྱ་མཚོར་ཆུ་སྐྱེས་གཞོན་ནུའི་སྦུབས། །ལེགས་འཁྲུངས་ཁམས་གསུམ་འགྲོ་བའི་གཉེན་
གཅིག་པུ། །ཨོ་རྒྱན་མཚོ་སྐྱེས་རྡོ་རྗེར་སྙིང་ནས་འདུད། ། ད་
དེ་ ལ་ འདིར་ ཚེས་ བཅུའི་ རྣམ་ བཤད་ མདོར་ བསྡུས་ ཙམ་ ཞིག་ བྲི་ བར་ བྱེད་ པ་ ལ།
དེའང་ཨོ་རྒྱན་སངས་རྒྱས་གཉིས་པའི་ཆེ་བའི་ཡོན་ཏན་དང་འབྲེལ་རྣམ་ཐར་མདོར་བསྡུས་
སུ་བསྟན་པ། ཚེས་བཅུའི་དུས་ཆེན་ངོས་འཛིན་པ། ཚོགས་ཀྱི་རྣམ་བཤད་དང༌། ཕན་
ཡོན་བསྟན་པ་བཞི་ལས། །
དང་པོ་དུས་གསུམ་རྒྱལ་བའི་སྤྱི་དཔལ་ཨོ་རྒྱན་ཆེན་པོ་དེ་ཉིད་རང་བྱུང་གདོད་མ་ཆོས་
ཀྱི་སྐུར་ཡེ་ནས་རྣམ་པར་གྲོལ་བ་ཀུན་ཏུ་བཟང་པོ་དང་གཉིས་སུ་མེད་པ་ཆོས་སྐུའི་དབྱིངས་
ལས། ལྔ་ལྡན་ལོངས་སྤྱོད་རྫོགས་པའི་སྐུར་ ལྷུན་གྱིས་གྲུབ་ཅིང༌། དེའི་རང་མདངས་
སྤྲུལ་པའི་རྣམ་རོལ་བསམ་གྱིས་མི་ཁྱབ་པའི་ཚུལ་དུ་ཤར་བ་ཉིད། སྟོང་གསུམ་མི་མཇེད་བྱེ་
བ་ཕྲག་བརྒྱའི་ཞིང་ན། གུ་རུ་བྱེ་བ་ཕྲག་བརྒྱས་འགྲོ་བའི་དོན་མཛད་པའི་ཚུལ་བསམ་གྱིས་
མི་ཁྱབ་བརྗོད་ཀྱིས་མི་ལང་པ་སངས་རྒྱས་ཉག་གཅིག་གི་སྤྱོད་ཡུལ་ལས་གཞན་པའི་ཡུལ་མིན་
ཏེ། འོན་ཀྱང་ཞིང་འདི་ཉིད་ཀྱི་དབང་དུ་བྱས་ན་ཡང་མཚུངས་མེད་སློབ་དཔོན་ཆེན་པོ་
པདྨ་འབྱུང་གནས་ཞེས་བྱ་བ་དེ། ཡང་དག་པར་རྫོགས་པའི་སངས་རྒྱས་རྣམས་ཀྱི་མདོ་
སྔགས་གཉིས་ཀ་ནས་ལུང་བསྟན་ཏེ། དེ་ཡང་དབུས་འགྱུར་ཚལ་ལུང་བསྟན་པའི་མདོ་
ལས། གྲོང་ཁྱེར་རྩྭ་མཆོག་འོ་མའི་ཚལ་དུ་ཡང་དག་པར་རྫོགས་པའི་སངས་རྒྱས་ཤཱཀྱ་ཐུབ་
པ་མྱ་ངན་ལས་འདའ་ཁར་སྣོད་བཅུད་ཕྱི་ནང་ཐམས་ཅད་མི་རྟག་པར་འགྱུར་བའི་ཚུལ་དང་།
ཐུབ་པ་ཉིད་ཀྱང་སྐུ་མི་རྟག་པར་འགྱུར་བའི་ལུང་མང་པོ་གསུངས་པས། འཁོར་ཉན་ཐོས་
རྣམས་ནི་བཤུམས་ཤིང་བརྒྱལ་ཏེ། བརྒྱལ་སངས་ནས་བཅོམ་ལྡན་འདས་ཀྱི་སྤྱན་སྔར་མཆི་
— 149



gg། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
མ་བྱུང་ཞིང༌། ཀྱེ་མ་ཀྱེ་ཧུད་འཇིག་རྟེན་མགོན་པོ་ཁྱེད་མི་བཞུགས་ན་མུན་པའི་གླིང་འདི་
སུས་སྐྱོབ་ཅེས་པ་ལ་སོགས་པའི་སྨྲེ་སྔགས་བཏོན་པ་ན། བཅོམ་ལྡན་འདས་ཀྱིས་འཁོར་
རྣམས་དབུགས་དབྱུང་བར་མཛད་དེ། ཉིད་ཀྱི་ཞལ་འཛུམ་བག་མཛད་ནས་བཀའ་བསྩལ་
པ། ཀྱེ་ཧོ། ང་ནི་མྱ་ངན་འདས་འོག་ནས། །ལོ་ནི་བཅུ་གཉིས་ལོན་པའི་ཚེ། ། ཨོ་རྒྱན་
ཡུལ་གྱི་ནུབ་བྱང་མཚམས། །དྲི་མེད་ཀོ་ཤའི་མཚོ་གླིང་དུ། །པདྨ་གེ་སར་སྡོང་པོ་ལས། །ང་
བས་ ལྷག་པའི་སྐྱེས་བུ་ནི། ། པདྨ་འབྱུང་གནས་ཞེས་བྱ་བ། ། གསང་ སྔགས་ བསྟན་པའི་་
བདག་པོ་འབྱུང་། །ཁྱེད་རྣམས་ངུ་བར་མ་བྱེད་ཅིག ། སྨན་མཆོག་ནང་ནས་རྣམ་རྒྱལ་
ལྟར། །མཐའ་ཡས་དབང་པོ་པད་འབྱུང་འབྱོན། །ཁྱེད་རྣམས་མྱ་ངན་མ་བྱེད་ཅིག །སྐར་
ཚོགས་ནང་ནས་ཉི་ཟླ་ལྟར། ། མཐའ་ཡས་དབང་པོ་པད་འབྱུང་འབྱོན། ། ཁྱེད་རྣམས་མྱ་
ངན་མ་བྱེད་ཅིག ། ནོར་བུའི་ནང་ནས་ཡིད་བཞིན་ལྟར། ། མཐའ་ཡས་དབང་པོ་པད་
འབྱུང་འབྱོན། །ཁྱེད་རྣམས་མྱ་ངན་ཅི་ཕྱིར་བྱེད། །འཇིག་རྟེན་མུན་པ་དེས་སེལ་འགྱུར། །
ཅེས་བཀའ་བསྩལ་པས་འཁོར་རྣམས་ཡིད་མ་ཆེས་ཏེ། འདི་སྙམ་དུ་བཅོམ་ལྡན་འདས་ནི་
ཁོ་བོ་ཅག་རྣམས་ལ་སེམས་གསོ་བ་ཡིན་གྱི། ཀུན་མཁྱེན་པས་ལྷག་པའི་སྐྱེས་བུ་འབྱོན་པ་མི་
སྲིད་སྙམ་དུ་བསམ་ནས་ཐེ་ཚོམ་སྐྱེས་པ་ན། བཅོམ་ ལྡན་འདས་ཀྱིས་ མཁྱེན་ནས་ཡང་
བཀའ་བསྩལ་པ། སྐྱེས་བུ་དེ་ནི་དུས་གསུམ་གྱི་ རྒྱལ་བ་ཀུན་ལས་ལྷག་པ་ཁྱད་པར་དུ་
འཕགས་པ་རྨད་དུ་བྱུང་བ་འདི་ལྟ་སྟེ། མངལ་གྱིས་མ་གོས་རང་བྱུང་དུ་སྐུ་འཁྲུངས་པས་
སྐྱེས་པ་འཕགས་པ་དང་གཅིག སྐུ་ལ་བགྲེས་རྒུད་མི་མངའ་བས་གདུལ་བྱ་ཀུན་དང་པ་
འདྲེན་པས་འཕགས་པ་དང་གཉིས། སྐུ་ལ་འདས་གྲོངས་མི་མངའ་ཞིང་འཁོར་བའི་མཐའ་
མཉམ་དུ་མི་འགྱུར་བས་ཚེ་འཕགས་པ་དང་གསུམ། བདུད་བཞི་དང་པོ་ནས་བཅོམ་སྟེ་
བདུད་ལས་རྣམ་པར་རྒྱལ་བས་འཕགས་པ་དང་བཞི། རིམ་གྱིས་སའི་སྦྱང་བགྲོད་སྐྱེ་བ་
མཐུད་མི་དགོས་པར་ཚེ་གཅིག་ལུས་གཅིག་ལ་སངས་རྒྱས་པའི་ཐེག་པ་བསྟན་པའི་སྙིང་པོ་ལ་
ལོངས་སྤྱོད་པས་འཕགས་པ་དང་ལྔའོ། །དེ་ཅིའི་ཕྱིར་ཞེ་ན་བཅོམ་ལྡན་འདས་མགོན་པོ་འོད་
མི་འགྱུར་བ་ཚེ་དཔག་ཏུ་མེད་པ་དངོས་ཡིན་པའི་ཕྱིར་རོ། ། ཞེས་གསུངས་སོ། ། ཧེ་རུ་ཀ་
འདུས་པའི་རྒྱུད་ལས་ཀྱང་། ཨེ་མ་ཧོ། སྐུ་དང་གསུང་དང་ཐུགས་ཀྱི་རྒྱུད། ། ཡོན་ཏན་
འཕྲིན་ལས་གཟི་བརྗིད་དྲེགས། ། སྟོབས་ཀྱི་རྒྱུད་རྣམས་ཡོངས་སྡུད་པའི། །པདྨའི་སྙིང་པོ་
– 150



ཚེས་བཅུའི་རྣམ་བཤད་ཨུ་དུམ་ཝ་རའི་ཆུན་པོ་བཞུགས།
ལས་སྤྲུལ་ནས། ། ཨོ་རྒྱན་ཐོར་ཅོག་རྒྱལ་སྲས་སུ། ། ལྷ་ཡིས་རབ་བསྐུལ་དེས་སྡུད་འགྱུར། །
ཅེས་པ་དང༌། བླ་མེད་དོན་རྫོགས་འདུས་པའི་རྒྱུད་ལས་ཀྱང་། འདི་ནས་མྱ་ངན་འདས་
འོག་ཏུ། །ལོ་ནི་བཅུ་རུ་གཉིས་ཆད་ནས། །འཇིག་རྟེན་ཀུན་ལས་རྒྱལ་བའི་མཆོག ། ཨོ་
རྒྱན་ཡུལ་དུ་ང་ཉིད་འབྱུང༌། །པདྨ་འབྱུང་གནས་ཞེས་བྱ་བ། ། གསང་སྔགས་སྟོན་པ་ངས་
ལུང་བསྟན། ། ཅེས་པ་དང་། འཇམ་དཔལ་སྒྱུ་འཕྲུལ་དྲ་བ་ལས་ཀྱང་། དཔལ་ལྡན་
སངས་རྒྱས་པདྨ་སྐྱེས། ། ཀུན་མཁྱེན་ཡེ་ཤེས་མཛོད་འཛིན་པ། ། རྒྱལ་པོ་སྒྱུ་འཕྲུལ་སྣ་ཚོགས་
འཆང་། ། ཆེ་བ་སངས་རྒྱས་རིགས་སྔགས་འཆང༌། ། ཞེས་སོགས་མདོ་རྒྱུད་དུ་མ་ནས་གསལ་
བར་ལུང་བསྟན་པ་བཞིན། ཕྱོགས་བཅུའི་ རྒྱལ་བ་ ཐམས་ ཅད་ཀྱི་ཐུགས་རྗེ་ནུས་བྱིན་
གཅིག་ ཏུ་ བསྡུས་པའི་རང་བཞིན། མགོན་པོ་འོད་སྣང་མཐའ་ཡས་ཀྱི་ཐུགས་ཀ་ནས་་
གསེར་ གྱི་ རྡོ་ རྗེ་ ཧཱིས་ མཚན་པ་ཞིག ནུབ་ ཕྱོགས་ ཨོ་ རྒྱན་གྱི་ཡུལ། རྒྱ་ མཚོ་དྲི་མེད་་
མདངས་ལྡན་གྱི་དབུས་སུ་པདྨའི་སྡོང་པོའི་རྩེར་ཁྱེའུ་ཆུང་ལོ་བརྒྱད་པའི་ན་ཚོད་ཅན་མཚན་
དང་དཔེ་བྱད་ཀྱིས་བརྒྱན་པ། རྡོ་རྗེ་དང་པདྨ་འཛིན་པ་ཞིག་ ཏུ་སྤྲུལ་ཏེ་བཞུགས་ཤིང༌།
ལྷ་དང་མཚོ་གླིང་གི་མཁའ་འགྲོ་མ་རྣམས་ལ་ཟབ་མོའི་ཆོས་སྟོན་པར་མཛད། དེའི་ཚེ་ཡུལ་
དེའི་རྒྱལ་པོ་ཨིནྡྲ་བོ་དྷི་ལ་སྲས་མེད་པས་དཀོན་མཆོག་མཆོད་ཅིང་དཀོར་མཛོད་སྦྱིན་པ་
བཏང་བས་ཟད་དེ་རྒྱ་མཚོའི་གླིང་ནས་ཡིད་བཞིན་གྱི་ནོར་བུ་བླངས་པས་ཚུར་བྱོན་པའི་ལམ་
ཁར་ཆོས་བློན་ཏྲིག་ན་འཛིན་གྱིས་ཐོག་མར་མཇལ། དེ་ནས་རྒྱལ་པོས་མཇལ་ཏེ་ཕོ་བྲང་དུ་
སྤྱན་དྲངས་ནས་སྲས་ཀྱི་སྐལ་བར་མངལ་གསོལ་ནས་རིན་པོ་ཆེའི་ཁྲི་ལ་བཞུགས་སུ་གསོལ་ཏེ།
མཚན་པདྨ་འབྱུང་གནས་དང་མཚོ་སྐྱེས་རྡོ་རྗེ་ཞེས་སུ་གྲགས། བཙུན་མོ་འོད་འཆང་མ་
ཁབ་ཏུ་བཞེས་ཏེ་ཨོ་རྒྱན་གྱི་རྒྱལ་སྲིད་ཆོས་བཞིན་དུ་བསྐྱངས་ཤིང་གདུལ་བྱ་རྣམས་སྨིན་གྲོལ་
ལ་བཀོད་དོ། ། རེ་ཞིག་ན་རྒྱལ་སྲིད་ཐབས་ཀྱིས་སྤངས་ནས་ལྷོ་ཕྱོགས་བསིལ་བ་ཚལ་སོགས་
དུར་ཁྲོད་ཆེན་པོ་བརྒྱད་དུ་བརྟུལ་ཞུགས་ཀྱི་སྤྱོད་པ་མཛད་ཅིང༌། དུར་ཁྲོད་ཀྱི་མཁའ་འགྲོ་
མ་རྣམས་དབང་དུ་བསྡུས་ཏེ་ཤཱནྟ་རཀྵི་ཏ་ཞེས་གྲགས། རྡོ་རྗེ་ཕག་མོ་སོགས་ཡེ་ཤེས་ཀྱི་
མཁའ་འགྲོ་མ་རྣམས་ཀྱིས་དབང་བསྐུར་བྱིན་གྱིས་བརླབས། དུར་ཁྲོད་རྣམས་སུ་སྒྲུབ་ཆེན་
བཀའ་བརྒྱུད་ཀྱི་དཀྱིལ་འཁོར་སོ་སོར་བསྒྲུབས་པས་གྲུབ་རྟགས་བརྙེས་ཤིང་ལྷ་དང་སློབ་
དཔོན་དགོངས་པ་དབྱེར་མེད་དུ་གྱུར། དེ་ནས་རྒྱ་གར་ཤར་ཕྱོགས་སུ་བྱོན་ནས་བྲག་
– 151



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས། །
དམར་བྱ་ཁྱུང་ཚལ་དུ་སློབ་དཔོན་ཆེན་པོ་པྲ་བྷ་ཧ་སྟིའི་སྤྱན་སྔར་རྣལ་འབྱོར་ཡོ་གའི་ཆོས་
ཐམས་ཅད་རྫོགས་པར་གསན་ཅིང་རྡོ་རྗེ་དབྱིངས་ཀྱི་ལྷ་རྣམས་ཀྱི་ཞལ་གཟིགས་ཤིང་གྲུབ་པ་
བརྙེས་པས་མཚན་ ཤཱཀྱ་སེངྒེར་གྲགས། ངེས་དོན་ དུ་གྲུབ་ པའི་ དབང་ཕྱུག་ཆེན་པོར་་་་
བཞུགས་ཀྱང་ཚུལ་མཐོང་གི་སྣང་ངོར། རྒྱ་གར་གྱི་གནས་ཆེན་ཀུན་ཏུ་རིག་འཛིན་གྲུབ་
ཐོབ་དུ་མའི་སྤྱན་སྔར་བྱོན་ནས་ཡོ་ག་རྣམ་པ་གསུམ་དང༌། གཞན་ཡང་རྒྱུ་མཚན་ཉིད་ཀྱི་
ཐེག་པར་སྒྲོ་འདོགས་མ་ལུས་པ་ཆོད་པའི་ཚུལ་བསྟན་ཏེ་མཁས་པ་བློ་ལྡན་མཆོག་སྲེད་དུ་
གྲགས། དེ་ནས་ཟ་ཧོར་རྒྱལ་པོའི་སྲས་མོ་མནྡྷ་ར་བ་སྒྲུབ་རྟེན་གྱི་ཕྱག་རྒྱ་མོར་ཁྲིད་དེ་བྲག་
ཕུག་མ་ར་ཏི་ཀར་ཚེ་ཡི་སྒྲུབ་པ་མཛད་པས། མགོན་པོ་ཚེ་དཔག་མེད་དངོས་སུ་བྱོན་ནས་
དབང་བསྐུར་ཏེ་བྱིན་གྱིས་བརླབས་པས། སྐྱེ་འཆི་བགྲེས་རྒུད་དང་བྲལ་བ་རྡོ་རྗེའི་སྐུར་
གྱུར་ནས། ཟ་ཧོར་རྒྱལ་ཁམས་འདུལ་བའི་དུས་ལ་བབ་པར་དགོངས་ནས་གཤེགས་པའི་
ཚེ་རྨད་དུ་བྱུང་བའི་རྫུ་འཕྲུལ་དུ་མས་བླང་དོར་གྱི་གནས་ལ་རྨོངས་པའི་འགྲོ་བ་རྣམས་ཐབས་
ཀྱིས་བཏུལ་ཞིང་རྒྱལ་ཁམས་མཐའ་དག་དམ་པའི་ཆོས་ཀྱིས་ཁེངས་པར་མཛད་པས་པདྨ་སཾ་
བྷ་ཝ་ཞེས་མཚན་ཆགས། སླར་ཨོ་རྒྱན་གྱི་ཡུལ་དུ་བྱོན་པ་ན་བདུད་བློན་རྣམས་ཀྱིས་མེ་
དཔུང་ཆེན་པོར་བསྲེགས་པས། མེ་དཔུང་མཚོར་བསྒྱུར་ཅིང་པད་སྡོང་སྟེང་ན་ལྷམ་མེར་
བཞུགས་པས། ཐམས་ཅད་ཡ་མཚན་ཆེན་པོར་གྱུར་ཏེ་རྒྱལ་པོ་ཨིནྡྲ་བོ་དྷི་སོགས་ཨོ་རྒྱན་
ཡུལ་ཁམས་ཐམས་ཅད་སྨིན་གྲོལ་གྱི་ལམ་བཟང་ལ་བཀོད་དེ་མཚན་ཡང་པདྨ་རྒྱལ་པོར་
གྲགས། ལྷུན་གྲུབ་བརྩེགས་པ་སོགས་རང་བྱུང་མཆོད་རྟེན་གྱི་དྲུང་དུ་བཞུགས་ནས་མཁའ་
འགྲོ་ཆོས་སྐྱོང་རྣམས་བྲན་བཞིན་དུ་བཀོལ་ཏེ་སྲོག་སྙིང་བླངས་ནས་བསྟན་སྲུང་དུ་བཀོད་
པའི་ཚེ་མཚན་ཉི་མ་འོད་ཟེར་དུ་གྲགས། བཤད་སྲོལ་གཞན་ཡང་ཆང་ཁལ་ལྔ་བརྒྱ་དུས་
གཅིག་ལ་བཞེས་ནས་རིན་ཉི་མ་མ་ནུབ་གོང་དུ་སྤྲོད་རྒྱུ་བྱས་པས། ཆང་རིན་མེད་པས་ཉི་
མ་གཏོད་ལ་མནན་ནས་ཉིན་ཞག་བདུན་སོང་བ་སོགས་རྫུ་འཕྲུལ་བསམ་གྱིས་མི་ཁྱབ་པ་
བསྟན་ཏེ་ཧེ་རུ་ཀའི་རྣམ་པར་བཞུགས་པས་མཚན་ཉི་མ་འོད་ཟེར་རམ་ཉི་མ་འཛིན་ཞེས་
གྲགས། ། རྡོ་རྗེ་གདན་དུ་མུ་སྟེགས་ཀྱི་སྟོན་པ་ལྔ་བརྒྱས་རྒོལ་བ་ངན་པ་ཐམས་ཅད་ལུང་
རིགས་དང་མཐུ་སྟོབས་ཀྱིས་ཚར་བཅད། ངན་སྔགས་མཁན་རྣམས་ཀྱིས་རྫུ་འཕྲུལ་འགྲན་
པ་ན། མཁའ་འགྲོ་བདུད་འདུལ་མས་ཕུལ་བའི་དྲག་སྔགས་ཀྱིས་ཐོག་ཕབ་ནས་སྟོན་པ་
152 —



ཚེས་བཅུའི་རྣམ་བཤད་ཨུ་དུམ་ཝ་རའི་ཆུན་པོ་བཞུགས། །
རྣམས་བསྒྲལ། གྲོང་ཁྱེར་མེས་བསྲེགས། ལྷག་མ་རྣམས་རྗེས་སུ་བཟུང་བས་སངས་རྒྱས་
ཀྱི་བསྟན་པ་ལ་བཙུད་ནས་མཚན་སེངྒེ་སྒྲ་སྒྲོགས་ སུ་ གྲགས། གཞན་ཡང་རྒྱ་གར་རྡོ་རྗེ་
གདན་དབུས་སུ་བགྱིས་པའི་རྒྱ་གར་གྱི་ཕྱོགས་མཚམས་བརྒྱད་དང་། ཡུལ་གླིང་ཆེན་པོ་
དགུ་ཡུལ་ཕྲན་དང་བཅས་པ་ལ་བྱོན་ནས་ལས་བཞིའི་འཕྲིན་ལས་ཀྱིས་སེམས་ཅན་འདུལ་བ་
དང་བསྟན་པ་སྐྱོང་ཞིང་འགྲོ་དོན་དཔག་ཏུ་མེད་པ་མཛད། ཡང་བལ་ཡུལ་དུ་བྱོན་ནས་
བལ་མོ་ཤཱཀྱ་དེ་བ་སྒྲུབ་རྟེན་མཛད་དེ། བལ་ཡུལ་ཡང་ལེ་ཤོད་དུ་ཡང་དག་བདེ་གཤེགས་
སྙིང་པོ་བསྒྲུབས་པས་ཡང་དག་ལྷ་དགུའི་ཞལ་གཟིགས་ཤིང་མཆོག་གི་དངོས་གྲུབ་ལྷག་མེད་
དུ་བརྙེས། དེ་ལ་བོད་གངས་ཅན་གྱི་ཡུལ་འདིར་ཇི་ལྟར་བྱོན་པའི་ཚུལ་ནི། ཆོས་རྒྱལ་ཁྲི་
སྲོང་ལྡེའུ་བཙན་གྱིས་མཁན་ཆེན་བོ་དྷི་ས་ཏྭ་སྤྱན་དྲངས་ཏེ། ཐུགས་དམ་གྱི་རྟེན་གཙུག་
ལག་ཁང་ཞིག་བཞེངས་པ་ན། བོད་ཀྱི་ལྷ་འདྲེ་གདུག་པ་ཅན་གྱིས་བར་ཆད་བྱས་ཏེ་བརྩིག་
ཏུ་མ་སྟེར། མཁན་པོའི་ཞལ་ནས། རྒྱ་གར་རྡོ་རྗེ་གདན་ན་སངས་རྒྱས་སྣང་བ་མཐའ་
ཡས་ཀྱི་ཐུགས་སྤྲུལ་སྐུ་རྫུས་སྐྱེས་སུ་འཁྲུངས་ཤིང༌། སྐྱེ་འཆི་དང་བྲལ་བ་དུས་གསུམ་ཅིག་
ཅར་དུ་མཁྱེན་ཅིང༌། ལྷ་སྲིན་བྲན་དུ་ཁོལ་བ་ཨོ་རྒྱན་གྱི་སློབ་དཔོན་ཆེན་པོ་པདྨ་འབྱུང༌
གནས་ཞེས་བྱ་བ་བཞུགས་པས། དེ་སྤྱན་དྲངས་ན་རྒྱལ་པོའི་བཞེད་ དོན་ ཐམས་ཅད་
འགྲུབ་པར་འགྱུར་རོ། ། ཞེས་གསུངས། རྒྱལ་པོས་ཕོ་ཉ་བ་རྣམས་ལ་གསེར་གྱི་པ་ཏྲ་དང་
གསེར་ཕྱེ་མང་དུ་བསྐུར་ནས་སྤྱན་འདྲེན་དུ་བརྫངས་པ་ན། སློབ་དཔོན་གྱིས་མཁྱེན་ཏེ་རྒྱ་
གར་ནས་རྫུ་འཕྲུལ་གྱིས་མང་ཡུལ་གཡའ་རི་གོང་གི་བྲག་ཕུག་ཏུ་བྱོན་ནས་བཞུགས་པ་དང་
མཇལ་ཏེ། མཁྱེན་བཞིན་དུ་ཁྱེད་རྣམས་གར་འགྲོ་གསུངས་པས། དེ་རྣམས་ཀྱིས་ངེད་
རྣམས་བོད་ཀྱི་རྒྱལ་པོས་སློབ་དཔོན་ཆེན་པོ་པདྨ་འབྱུང་གནས་གདན་འདྲེན་དུ་བཏང་བས་
རྒྱ་གར་དུ་འགྲོ་ཞེས་ཞུས་པ་དང་སློབ་དཔོན་ཞབས་ས་ལ་མ་རེག་པར་བཞུགས་ཏེ། དེ་ནི་
ང་ཡིན་གསུངས་པས། ཐམས་ཅད་དད་པ་སྐྱེས་ཏེ་ཐུགས་རྗེ་རེ་ཆེ་ཟེར་ནས་ཕྱག་འཚལ་
བསྐོར་བ་བྱས་ཤིང་གསེར་གྱི་པ་ཏྲ་དང་གསེར་ཕྱེ་རྣམས་ཕུལ་པས། སློབ་དཔོན་གྱིས་ང་
སྣང་བ་ཐམས་ཅད་གསེར་ཡིན་གསུངས་ནས། ཕུལ་བའི་གསེར་རྣམས་མངའ་རིས་ཕྱོགས་
སུ་གཏོར་བས་ ཕོ་ཉ་རྣམས་ གསེར་ ལ་ ཕངས་སེམས་སྐྱེས་པ་ན། ཁྱེད་རྣམས་ གསེར་ལ་
ཕངས་སེམས་སྐྱེ་མི་དགོས་ཏེ། གསེར་དགོས་ན་ཐུ་བ་གཟེད་གསུངས་ཏེ་ཕོ་ཉ་བ་རྣམས་ཀྱི་
153 ——



༄༅། །སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
ཐུ་བར་བྱེ་མ་བླུགས་པས་ཐམས་ཅད་གསེར་དུ་སོང་བས་ཕོ་ཉ་བ་རྣམས་ངོ་མཚར་སྐྱེས་སོ། །
ཁྱེད་བོད་ཀྱི་རྒྱལ་པོ་དང་ངེད་གཉིས་སྔོན་གྱི་སྨོན་ལམ་གྱི་འབྲེལ་བ་ཡོད་པས་ང་བོད་དུ་འོང་
བར་བྱ་གསུངས་ནས། བོད་ཡུལ་མུན་པའི་གླིང་དུ་བྱོན་པའི་ལམ་དུ། བོད་ཀྱི་ལྷ་འདྲེ་
རྣམས་ལས་མཐུ་ཆེ་བ་དགེ་བསྙེན་རྡོ་རྗེ་ལེགས་པ་མཆེད་འཁོར་སུམ་བརྒྱ་དྲུག་ཅུ་དང་བཅས་
པས་མདུན་བསུས་ཏེ་ཕྱག་བྱས་ཤིང་དམ་ལ་བཏགས། དེ་ནས་དཔལ་ཐང་ལ་བྱོན་པ་ན་
བརྟན་མ་བཅུ་གཉིས་ཀྱིས་བར་ཆད་བྱས་ནས་གནམ་ལྕགས་ཀྱི་ཐོག་བཅུ་གཉིས་དུས་གཅིག་
ལ་ཕབ་པ་ན། སློབ་དཔོན་གྱིས་མོ་རྣམས་སྡིགས་མཛུབ་ཀྱི་རྩེ་ལ་བླངས་ཏེ་ཀླད་ལ་བསྐོར་
བས་སོལ་དུམ་བཅུ་གཉིས་ལྟར་ནག་ཧྲུལ་གྱིས་སོང༌། མཐུ་ཆེ་ཤོས་གཅིག་བྲོས། གཞན་
བཅུ་གཅིག་སྐྲག་སྟེ་སྲོག་སྙིང་ཕུལ་ནས་དམ་ལ་བཏགས། སློབ་དཔོན་འུ་ཡུག་རོང་ལ་བྱོན་
པ་ན། མོས་རི་གཡས་གཡོན་གཉིས་ཀྱི་བར་དུ་བཅར་བར་བཙུམ་ པ་ན། སློབ་དཔོན་
ཉིད་སྟེང་དུ་ཡེར་གྱིས་བྱོན་པས་མོ་བྱེད་དེ་བྱང་གི་གནམ་མཚོ་ལ་བྲོས་པས་སློབ་དཔོན་གྱིས་
ཕྱག་མཚན་རྡོ་རྗེ་མཚོ་ནང་དུ་འཕངས་པས་མོའི་མིག་ཡ་གཅིག་བཅར། མཚོ་ཁོལ་ཏེ་ཤ་
རུས་དཀར་ཟང་གིས་ཕྱེ་ནས་བྱུང་བས། སྟོན་པའི་ཞལ་སྐྱིན་རྡོ་རྗེ་ཐོད་ཕྲེང་རྩལ། ། བར་
ཆད་མི་བགྱི་དགོངས་པ་ཡུད་ཙམ་ ཀློད། ། ཅི་བགྱིའི་བཀའ་ཉན་སློབ་དཔོན་འབངས་སུ་
མཆི། ། ཞེས་ཟེར་ཞིང་ཞབས་སྤྱི་བོར་བླངས་ཏེ་སྲོག་སྙིང་ཕུལ། སློབ་དཔོན་གྱིས་གངས་
དཀར་ཤ་མེད་རྡོ་རྗེ་གཡུ་སྒྲོན་མ་ཞེས་མཚན་གསོལ་ཞིང་དམ་ལ་བཏགས། དེ་ནས་ཐང་
ལྷའི་གངས་འདབས་སུ་བྱོན་པ་ན། གཉན་ཆེན་ཐང་ལྷས་བར་ཆད་བྱས་ཏེ་སེར་བ་རྟ་མགོ་
ཙམ་དང་གནམ་ལྕགས་ཀྱི་ཐོག་ཕབ་པ་ན། སློབ་དཔོན་གྱི་སྡིགས་མཛུབ་ཀྱི་རྩེ་ལས་མེ་
འབར་ཏེ་ཐང་ལྷའི་གངས་རྩེ་ནས་བཞུ་བ་ན། ཐང་ལྷ་སྐྲག་སྟེ་ཁྱེའུ་ཆུང་གཡུའི་ཟུར་ཕུད་
ཅན་གཅིག་ཏུ་སྤྲུལ་ནས་འཁོར་ལྷ་འདྲེ་དང་བཅས་པ་ཐམས་ཅད་མ་ལུས་པའི་སྲོག་སྙིང་ཕུལ་
ཏེ་བསྟན་པ་བསྲུང་བར་ཁས་བླངས། གཞན་ཡང་ལྷ་སྲིན་སྡེ་བརྒྱད་མཐུ་བོ་ཆེ་ནས་འབྱུང་
པོ་ཕྲ་མོ་ཡན་ཆད་ཕྱག་རྒྱ་གཉན་པོའི་ཟིལ་འོག་ཏུ་མནན་ཅིང་བཀའ་འབངས་སུ་བཅུག་པས་
མཚན་རྡོ་རྗེ་གྲོ་ལོད་རྩལ་དུ་གྲགས། ཧོར་ཟླ་བཅུ་པའི་ཚེས་བཅུ་ལ་སྐུ་དངོས་བོད་དུ་བྱོན་
པ་ན། རྒྱལ་བློན་འབངས་འཁོར་རྣམས་ཀྱིས་མཆོད་པའི་ཡོ་བྱད་དང་རོལ་མོ་སྣ་ཚོགས་
ཀྱིས་མདུན་བསུས་ནས་བྲག་དམར་མགྲིན་བཟང་དུ་གདན་དྲངས་ཏེ་རྒྱལ་པོ་དང་མཇལ་
– 154 ——



ཚེས་བཅུའི་རྣམ་བཤད་ཨུ་དུམ་ཝ་རའི་ཆུན་པོ་བཞུགས།
འཕྲད་མཛད་ པའི་ ཚེ། མངའ་བདག་ རྒྱལ་ པོ་དང༌། སློབ་ དཔོན་གཉིས་ཕྱག་ལ་མ་་་
འཆམས་པས། སློབ་དཔོན་གྱི་ཕྱག་གི་སྤྲུལ་པའི་མེས་རྒྱལ་པོའི་ན་བཟའ་གཞོབ་ཏུ་ཚིག་
པས། རྒྱལ་པོ་རབ་ཏུ་ནོངས་ཏེ་ཕྱག་བྱས་སོ། །དེ་ནས་ཧས་པོ་རིར་བྱོན་ནས་བོད་ཁམས་
ཀྱི་ལྷ་སྲིན་གདུག་པ་ཅན་རྣམས་ལ་བཀའ་ནན་དམ་བསྒྲགས་བསྩལ་ཏེ། ནམ་མཁའ་ལ་རྡོ་
རྗེའི་གར་མཛད་དེ། དཔལ་བསམ་ཡས་མི་འགྱུར་ལྷུན་གྱིས་གྲུབ་པའི་གཙུག་ལག་ཁང་རེ་
རབ་གླིང་བཞི་གླིང་ཕྲན་ཉི་ཟླ་ལྕགས་རི་དང་བཅས་པའི་ཚུལ་དུ་ཡོད་པ་འཇིག་རྟེན་གསུམ་ན་
གྲགས་ཤིང་ལྷ་ཀླུ་མི་ཡི་མཆོད་སྡོང་ཆེན་པོ་རྟེན་དང་བརྟེན་པར་བཅས་པ་གཙོས། གཙུག་
ལག་ཁང་བརྒྱ་ཕྲག་ལྷག་བཅས་བཞེངས་ཏེ། སློབ་དཔོན་ཆེན་པོའི་རྫུ་འཕྲུལ་གྱི་བཀོད་པ་
དུ་མས་རབ་གནས་མཛད་པས། གཙུག་ལག་ཁང་འོག་ཁང་དང་གླིང་ཕྲན་གྱི་ལྷ་རྣམས་
དཀར་ཞལ་གྱི་ཐང་ལ་བྱོན། བར་ཁང་དང་སྟེང་ཁང་གི་ལྷ་རྣམས་གཙུག་ཁང་གི་རྩེར་བྱོན།
གྱང་རིས་རྣམས་ལྷ་ཁང་རྣམས་ཀྱི་ཕྱི་ལོགས་སུ་བཀྲ་ལམ་གྱིས་བྱོན། དབུས་ཀྱི་གཙོ་བོ་བྱང་
ཆུབ་ཆེན་པོ་ཞལ་འཛུམ་པ་དང་བཅས་པའི་འོད་བྱུང༌། སྒོ་སྲུང་ཁྲོ་བོའི་རྒྱབ་ཡོལ་ལས་མེ་
འབར་བ་ཀུན་གྱིས་མཐོང་། ཨཱརྱ ་པཱ་ལོའི་གླིང་གི་རྟ་མགྲིན་གྱིས་རྟ་སྐད་ཐེངས་གསུམ་
བཏོན་པ་ཀུན་གྱིས་ཐོས་པ་སོགས་ངོ་མཚར་གྱི་མཛད་པ་བསམ་གྱིས་མི་ཁྱབ་པ་གནང་། དེ་
ནས་དཔལ་གྱི་བསམ་ཡས་མཆིམས་ཕུའི་ཡང་དབེན་དུ་མངའ་བདག་ཡབ་སྲས། མཁར་
ཆེན་མཚོ་རྒྱལ་གཙོ་བོར་གྱུར་པའི་སྐལ་ལྡན་རྣམས་ལ་ཡོ་ག་རྣམ་གསུམ་དང་ཟབ་ཆོས་ཐུན་
མོང་མ་ཡིན་པ་དཔག་ཏུ་མེད་པ་གནང་ཞིང་། གཞན་ཡང་གྲུབ་ཐོབ་རྗེ་འབངས་ཉེར་ལྔ།
ཐུགས་སྲས་སྙིང་གི་བུ་དགུ། བི་རོ་ཙཱ་ན་སོགས་སྒྲ་བསྒྱུར་གྱི་ལོ་ཙ་བ། རྡོ་རྗེ་བདུད་
འཇོམས་སོགས་རིག་སྔགས་འཆང་བ། འཁོན་ཀླུ་ཡི་དབང་པོ་སོགས་རབ་བྱུང་འདུལ་བ་
འཛིན་པ། འཇའ་ལུས་གྲུབ་པའི་མཁའ་འགྲོ་མ་སོགས་སྐལ་ལྡན་གྱི་སློབ་མ་གྲངས་ལས་
འདས་པ་རྗེས་སུ་བཟུང་སྟེ་གསང་བ་བླ་མེད་ཀྱི་ཆོས་ཀྱི་འཁོར་ལོ་བསྐོར་ཏེ་བཀའ་དྲིན་བསམ་
གྱིས་མི་ཁྱབ་པ་གནང་། མ་འོངས་སྙིགས་མའི་འགྲོ་བ་རྣམས་ཀྱི་དོན་དུ་བོད་ཀྱི་གངས་བྲག་
མཚོ་གསུམ་རྣམས་སུ་མན་ངག་ཟབ་མོ་རྣམས་གཏེར་དུ་སྦས། ཕྱི་རབས་ཡིད་ཆེས་པའི་
ཕྱིར་དུ་བུམ་ཐང་རྡོ་རྗེ་བརྩེགས་པའི་བྲག་ལ་སྐུ་རྗེས་དང༌། སྤ་གྲོའི་བྲག་དམར་སོགས་ལ་
ཞབས་རྗེས། གནམ་མཚོ་ཕྱུག་མོ་ སོགས་ གྲགས་ པའི་མཚོ་ཆེན་བཞི་ལ་ཕྱག་རྗེས་དང༌།
155



g༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
གཞན་ཡང་སྒྲུབ་གནས་རྣམས་སུ་གུ་རུ་ཉིད་ཀྱི་ཕྱག་ཞབས་ཀྱི་རྗེས་བཞག་པ་སོགས་ད་ལྟ་ཡང་
མཐོང་ཆོས་སུ་གནས་ཤིང་ངོ་མཚར་བའི་མཛད་པ་བསམ་གྱིས་མི་ཁྱབ་པ་བསྟན། བོད་ཀྱི་
ས་ཁོལ་བུ་ལག་མཐིལ་ཙམ་ཡང་མ་ལུས་པ་རྫུ་འཕྲུལ་གྱི་ཞབས་ཀྱིས་བཅགས་ཤིང་སྒྲུབ་གནས་
མཛད་ནས་འབྲེལ་ཚད་དོན་ལྡན་ཆེན་པོར་བྱིན་གྱིས་བརླབས། གཞན་ཡང་ཁ་ཆེ། རྒྱ་
ནག ཧོར་ཡུལ། ཞང་ཞུང་སོགས་སུ་སོ་སོའི་བློ་དང་འཚམས་པར་སྤྲུལ་པ་དཔག་ཏུ་
མེད་པས་འགྲོ་དོན་བསམ་གྱིས་མི་ཁྱབ་པ་མཛད་པ་ལ་ཚད་གཟུང་དུ་མེད་དོ། ། སྐལ་ལྡན་སྐྱེ་
བོ་གཟུགས་ཅན་གཟུགས་མེད་ཀྱི་སློབ་ཚོགས་བསམ་གྱིས་མི་ཁྱབ་པས་མཚོན། ལྷ་ཀླུ་མི་ཡི་
གནས་ཀུན་ཏུ་ས་ཆེན་པོའི་རྡུལ་ལྟ་བུས་ཁྱབ་ཅིང་འགྲོ་དོན་མཛད། བླ་མ་སྒྲུབ་པའི་གསང་
ཐེམ་གནད་ཡིག་ལས། ནམ་མཁའི་མཐར་ཐུག་ཅི་ཙམ་པ༔ སེམས་ཅན་མཐའ་ཡས་དེ་
བཞིན་དེ༔ ཅི་ཙམ་ལས་དང་ཉོན་མོངས་མཐའ༔ བདག་གིས་འཕྲིན་ལས་དེ་ཙམ་
འགྱུར༔ ཞེས་སོ། ། བོད་ཀྱི་ཡུལ་དུ་བརྒྱ་དང་བཅུ་གཅིག་ལོ་ཡི་གྲངས་སུ་བཞུགས། དེ་
ནས་སློབ་དཔོན་ཉིད་སྲིན་པོའི་ཁ་གནོན་དུ་གཤེགས་པར་ཉེ་བ་ན་བོད་ཀྱི་རྒྱལ་བློན་འབངས་
དང་བཅས་པས་བཤོལ་བཏབ་ཀྱང་མ་ཐེབས། བོད་ཀྱི་རྗེ་འབངས་མཆོག་དམན་རྣམས་ལ་
ཞལ་ཆེམས་དང་གདམས་པའི་རིམ་པ་བསྩལ་ཅིང༌། དད་པ་ཅན་གྱི་ངོར་ནངས་རེ་དགོང་
རེ་དང་བོད་འབངས་སྤྱིའི་མགོན་སྐྱབས་སུ་ཡར་ངོའི་ཚེས་བཅུའི་དུས་སུ་འབྱོན་པའི་རྡོ་རྗེའི་
ཐ་ཚིག་བཞེས་ནས། ཧོར་ཟླ་བཅུ་གཅིག་པའི་ཚེས་བཅུ་ལ་གུང་ཐང་གི་ལ་ཐོག་ནས་རྟ་
མཆོག་ལ་ཆིབས་ཏེ། ནམ་མཁའ་ནས་ལྷ་རྣམས་ཀྱིས་མཆོད་པའི་བཀོད་པ་བསམ་ཡས་པ་
དང་རོལ་མོ་སྣ་ཚོགས་ཀྱི་སྒྲ་དང༌། མེ་ཏོག་གི་ཆར་ཕབ་སྟེ་འཇའ་འོད་ཟེར་གསུམ་གྱི་སྣང་
བ་བཅས་རྫུ་འཕྲུལ་གྱི་རོལ་བ་བསམ་གྱིས་མི་ཁྱབ་པ་བསྟན་ནས་ལྷོ་ནུབ་སྲིན་པོའི་ཁ་གནོན་
དུ་གཤེགས། སྲིན་པོའི་ཡུལ་གླིང་རྣམས་སུ་གང་འདུལ་གྱི་སྐུའི་བཀོད་པས་ཆོས་ལ་གཟུད་
ཅིང་ཆོས་འཁོར་རྒྱུན་མི་ཆད་པར་བསྐོར་བཞིན་སྤྲུལ་སྐུའི་ཟློས་གར་སྣ་ཚོགས་པ་འགྲོ་བའི་
དཔལ་དུ་རྟག་པར་སྤྲོ་ཞིང་། ས་གསུམ་གྱི་ཁྱོན་མཐའ་དག་ཏུ་བཀའ་དྲིན་བསམ་གྱིས་མི་
ཁྱབ་པའི་ཁྱད་པར་མཛད་པ་ནི་བསྙོན་པར་མི་ནུས་པར་མངོན་སུམ་གྱིས་གྲུབ་པ་ནི་ཤེས་
གསལ་ལྟར་རོ། །འདི་དག་ནི་གུ་རུ་རིན་པོ་ཆེའི་རྣམ་ཐར་ཤིན་ཏུ་བསྡུས་ཏེ་བསྟན་པ་ཡིན་གྱི་
རྒྱས་པར་ལྟ་བར་འདོད་ན་པདྨ་བཀའ་ཐང་སོགས་ལ་ལྟ་བར་བྱའོ། ། །
156



ཚེས་བཅུའི་རྣམ་བཤད་ཨུ་དུམ་ཝ་རའི་ཆུན་པོ་བཞུགས།
གཉིས་པ་ཚེས་བཅུའི་དུས་ཆེན་ངོས་འཛིན་པ་ནི། སྤྱིར་བོད་འདིར་ལོ་མགོའི་འཛིན་
ཚུལ་ལུགས་སྲོལ་མང་ཡང་། ཡོངས་གྲགས་ཕལ་ཆེར་མཆུ་ཟླ་ཧོར་ཟླ་དང་པོ་ལོ་མགོ་དང༌།
དུས་འཁོར་བ་རྣམས་ཀྱིས་ནག་ཟླ་ཧོར་ཟླ་གསུམ་པ་དང་། རྡོ་རྗེ་གདན་བཞི། རྣལ་
འབྱོར་མ་ཀུན་སྤྱོད་ཀྱི་རྒྱུད། བདེ་མཆོག་མཁའ་འགྲོ་རྒྱ་མཚོ། རྡོ་རྗེ་གཙུག་ལག་སོགས་
རྒྱུད་སྡེ་མང་པོ་ནས་རྒྱལ་གྱི་ཟླ་བ་ཧོར་ཟླ་བཅུ་གཉིས་པ་ལོ་མགོར་གསུངས་ཏེ། བོད་སྔ་
རབས་པ་རྣམས་ལོ་གསར་རྒྱལ་གྱི་ཟླ་བར་འབོད་ཅིང༌། དུས་ཀྱི་ཐོག་མ་དེ་ཉིད་ནས་བཟུང་
ཡར་མར་གྱི་ཚེས་བཅུ་འཛིན་པའི་སྲོལ་རིས་མེད་ཀུན་ལ་དར་བཞིན་པ་དང༌། རྡོ་རྗེ་ཐེག་
པའི་རྒྱུད་སྡེ་ཐམས་ཅད་ནས་ཟླ་བ་བྱུང་ངོ་ཅོག་གི་ཡར་ངོའི་ཚེས་བཅུ་དང༌། མར་ངོའི་
ཉེར་ལྔ་ལ་དུས་ཁྱད་པར་ཅན་དུ་གསུངས་ཏེ། ཁྱད་པར་ཨོ་རྒྱན་སངས་རྒྱས་གཉིས་པས་
འཛམ་གླིང་སྤྱི་དང༌། བྱེ་བྲག་རྒྱ་བོད་གཉིས་སུ་སྐུ་གསུང་ཐུགས་ཡོན་ཏན་འཕྲིན་ལས་ཀྱི་
མཛད་པ་ངོ་མཚར་རྨད་དུ་བྱུང་བ་རྒྱ་ཆེན་པོ་བསྟན་པའི་དུས་ཆེན་དང་། བོད་གངས་ཅན་
གྱི་སྐྱེ་དགུ་སྤྱི་དང་བདག་ཅག་མོས་ལྡན་གྱི་གདུལ་བྱ་རྣམས་ལ་བརྩེ་བ་ཆེན་པོས་རྗེས་སུ་
དགོངས་ཏེ་ཐུགས་རྗེའི་བྱིན་རླབས་ཁྱད་པར་ཅན་འཇུག་པར་ཞལ་གྱིས་བཞེས་པའི་དུས་
ཆེན་ནི་ཡར་ངོའི་ཚེས་བཅུ་ཁོ་ན་ཡིན་ཏེ། གསང་འདུས་ཐེམ་མེད་ཞལ་གདམས་ལས།
དབང་ཆེན་སྤྲེལ་ཟླའི་ཚེས་བཅུ་དང༔ དུས་ཀྱི་ཚེས་བཅུ་ཐམས་ཅད་ལ༔ སྤྲུལ་བས་
འཛམ་གླིང་ཁྱད་པར་འགྱེད༔ མཆོག་ཐུན་དངོས་གྲུབ་ང་ཡིས་སྟེར༔ མི་ཚེ་བླ་མ་སྒྲུབ་
པ་ལ༔ བསྐྱེལ་ན་ཚེ་ཡི་དུས་བྱས་ཚེ༔ ཨོ་རྒྱན་ང་ཡི་ཐུགས་ཀར་ཐིམ༔ ཞེས་དང་།
གསོལ་འདེབས་བསམ་པ་ལྷུན་གྲུབ་མར། དུས་ངན་སྙིགས་མའི་མཐའ་ལ་ཐུག་པའི་ཚེ༔
ནངས་རེ་དགོང་རེ་བོད་ཀྱི་དོན་ལ་འབྱོན༔ ཉི་ཟེར་འཆར་སྡུད་མདངས་ལ་བཅིབས་ཏེ་
འབྱོན༔ ཡར་ངོ་ཚེས་བཅུའི་དུས་སུ་དངོས་སུ་འབྱོན༔ ཞེས་དང༌། རཏྣ་གླིང་པའི་
གཏེར་བྱོན་ལས་ཀྱང༌། ང་ཉིད་སྲིན་ཡུལ་འགྲོ་ན་ཡང༔ སྤྲེལ་ལོ་སྤྲེལ་ཟླའི་ཚེས་བཅུ་
དང༔ བྱུང་ ཅོག་ ཟླ་ བའི་ ཚེས་ བཅུ་ལ༔ ང་ ཉིད་འབྱོན་ པའི་ དབུ་རླུངས་ བཞེས༔
པདྨ་འབྱུང་གནས་གཞན་མི་བསླུ༔ ཐེ་ཚོམ་སྤོངས་ཞིག་རྗེས་འཇུག་རྣམས༔ ཞེས་རྡོ་
རྗེའི་གསུང་གིས་ཞལ་གྱིས་བཞེས་པ་ལ་ནམ་ཡང་བསླུ་བ་མེད་དོ། ། ཡང་བླ་མ་སྒྲུབ་པའི་
གནད་ཡིག་ལས། སྤྲེལ་ལོ་སྤྲེལ་ཟླའི་ཚེས་བཅུའི་ཉིན་ཞག་ལ༔ ཨོ་རྒྱན་བདག་ཉིད་བོད་
157



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས། །
ཡུལ་ཐམས་ཅད་དུ༔ ངེས་པར་འབྱོན་པ་ང་ཡི་ཐ་ཚིག་ཡིན༔ ཟླ་རེའི་ཚེས་བཅུ་བྱུང་
ངོ་ཅོག་ལ་ཡང༔ སྤྲུལ་བས་བོད་ཁམས་ཁྱབ་པར་མི་འབྱོན་རེ༔ དམ་ཚིག་ཡིན་ནོ་པད་
འབྱུང་བསླུ་མི་སྲིད༔ བདག་ལ་བློ་གཏད་མོས་གུས་བྱེད་པ་རྣམས༔ སྤྱོད་ལྡན་གཏོར་
མ་ རིན་ ཆེན་ འབར་ བ་ བཞེངས༔ ཐོད་ པ་ ལྟག་ སྤྱོད་ རོལ་ མོའི་ སྒྲས་ བསྐུལ་ བཞིན༔
ཚིག་བདུན་གསོལ་འདེབས་གདུང་བའི་དབྱངས་ཀྱིས་ བོས༔ ཨོ་རྒྱན་ང་ཉིད་རྔ་ཡབ་
དཔལ་རི་ནས༔ གཅེས་པའི་བུ་ལ་མ་ཡིས་མ་བཟོད་ལྟར༔ བྱིན་གྱིས་རློབས་བྱོན་དམ་
ཚིག་ན་ར་ཀན༔ ཞེས་ སོགས་ རྡོ་ རྗེའི་ཞལ་བཞེས་ བསླུ་མེད་མང་པོ་གསུངས་པ་དང༌།
དེ་ཡང་ཤིང་ཁམས་སྤྲེལ་ལོ་སྤྲེལ་ཟླའི་ཚེས་བཅུ་ནི་གུ་རུ་རིན་པོ་ཆེ་སིནྡྷུའི་མཚོ་གླིང་པདྨའི་
ཟེའུ་འབྲུ་ལས་མཚན་དཔེའི་གཟུགས་སྐུར་རྫུས་སྐྱེས་སུ་བཞེངས་པའི་དུས་ཁྱད་པར་ཅན་
ཡིན་པས། དུས་དེ་ལ་ཚོགས་ཀྱི་མཆོད་པ་རྒྱ་ཆེན་པོ་ ཕུལ་ཏེ་ བསོད་ནམས་ཀྱི་ཚོགས་་
བསགས་ན་དུས་གཞན་ལས་ཁྱད་པར་དུ་འཕགས་ཏེ་འབུམ་འགྱུར་དུ་འགྲོ་བར་གསུངས་
སོ། ། དེའང་སྤྲེལ་ཟླ་བ་འདི་ལ་བོད་ཟླ་ལྔ་བ་དང་དྲུག་པ་བདུན་པར་མཁས་པ་རྣམས་ཀྱི་
བཞེད་སྲོལ་སྣ་ཚོགས་ཡོད་ཀྱང་། སངས་རྒྱས་ཀྱི་འཕྲིན་ལས་གང་འདུལ་དུ་འཇུག་པར་
གཅིག་ཏུ་བྱིས་བློས་གཞལ་བྱར་མ་སོང་བས་གང་ལའང་ཁྱད་མེད་དུ་བཟུང་ན་མི་འགལ་སྙམ།
རིག་འཛིན་ཆེན་པོ་འཇིགས་མེད་གླིང་པས། ཧོར་ཟླ་དྲུག་པའི་ཚེས་བཅུའི་ཉི་ཤར་ལ། །དྷ་
ན་ཀོ་ཤར་པདྨའི་སྦུབས་ལས་བྱོན། །ཞེས་སྤྲེལ་ཟླ་ཧོར་ཟླ་དྲུག་པར་ངོས་འཛིན་གནང་འདུག་
པས་གང་ལའང་ཁྱད་མེད་དུ་བཟུང་ན་ལེགས། བདེ་མཆོག་རྩ་རྒྱུད་ལས། ཡར་ངོའི་
ཚེས་བཅུ་དང་མར་ངོའི་ཉེར་ལྔ་ལ་ཁྱད་པར་དུ་རྣལ་འབྱོར་མ་རྣམས་རྒྱུ་བས་དུས་བཟང་
མཆོག་ཏུ་འཛིན་ཅིང༌། དུས་དེ་དག་ཏུ་ཕྱིའི་གནས་ཡུལ་དུར་ཁྲོད་ཀུན་ཏུ་མཁའ་འགྲོ་མ་
རྣམས་རྒྱུ་ཞིང༌། ནང་དུ་རྡོ་རྗེའི་ལུས་ལ་རྩ་རླུང་ཐིག་ལེ་འདུ་བས་ཉེ་བའི་འདུ་བ་ཞེས་བྱ་ལ།
དུས་དེར་ཕྱི་ནང་གི་རྟེན་འབྲེལ་ལས་ཞི་རྒྱས་དབང་དྲག་གི་ལས་རབ་འབྱམས་སྒྲུབ་པ་ལ་
མཆོག་ཏུ་བསྔགས་སོ། །ལོ་ཆེན་དྷརྨ་ཤིས། མར་ངོའི་ཉེར་ལྔ་ལ་ཕྱི་ཡི་གནས་སུ་མཁའ་
འགྲོ་མ་རྣམས་རྒྱུ་ཞིང་ནང་དུ་རྩ་རླུང་གི་རྒྱུ་བ་ཁྱད་པར་ཅན་གྱི་དུས་དང་། ཁྱད་པར་ཚེས་
བཅུའི་ཉིན་མོ་དང་ཉེར་ལྔའི་མཚན་མོ་སྒྲུབ་པ་པོའི་གནས་སུ་མཁའ་འགྲོ་གྲུབ་པ་ཅན་རྣམས་
འདུ་བས་ལས་ གང་ བརྩམས་ཀྱང་འགྲུབ་ པའི་ ཕྱིར་ དུས་ དེ་ རྣམས་ སུ་ འབད་ དོ། ། ཞེས་་་་
158



ཚེས་བཅུའི་རྣམ་བཤད་ཨུ་དུམ་ཝ་རའི་ཆུན་པོ་བཞུགས།
གསུངས་སོ། །ཀུན་མཁྱེན་ཆེན་པོ་ཀློང་ཆེན་རབ་འབྱམས་ཀྱིས། ཚེས་བཅུ་ཡར་ངོའི་ཉིན་
དང་མར་ངོའི་མཚན། ། བསྙེན་སྒྲུབ་ཚོགས་མཆོད་བསྐང་བཤགས་འབད་པར་བྱ། ། ཞེས་
གསུངས། གཞན་ཡང་བྱང་གཏེར་མངའ་དབང་རིན་ཆེན་གཏེར་གྱི་བང་མཛོད་ཀྱི་ལོ་རྒྱུས་
ཞལ་ཆེམས་ལས། ང་གི་གསུང་གི་འདུལ་བྱ་ཡི༔ བོད་ལ་བདེ་སྐྱིད་འབྱུང་འདོད་ན༔
ཡར་ངོའི་ཚེས་བཅུ་ནམ་ཤར་དུས༔ ཨོ་རྒྱན་ང་ཡི་སྤྲུལ་བ་འབྱུང༔ དེ་དུས་ང་ལ་མོས་
པ་ཡིས༔ རབ་ཀྱིས་བསྐྱེད་རྫོགས་གནས་ལུགས་ལྟོས༔ ཕྱི་ནང་གསང་བའི་སྒྲུབ་པ་
ཚུགས༔ སེམས་བསྐྱེད་བསམ་པ་བཟང་པོ་ཡིས༔ འགྲོ་དྲུག་སེམས་ཅན་འདྲེན་པ་ཡི༔
ལས་འབྲེལ་སྨོན་ལམ་རྒྱ་ཆེན་ཐོབ༔ འབྲིང་གིས་ལུས་ངག་ཡིད་གསུམ་གྱི༔ སྒྲིབ་སྦྱོང་
ལས་ལ་བརྩོན་པར་གྱིས༔ བཀའ་ཡི་གསུང་སྒྲོགས་མཆོད་རྟེན་བཞེངས༔ བསྙེན་པར་
གནས་དང་སཱཙྪ་འདེབས༔ སྲོག་བསླུ་ཉེ་འདོན་བྱ་བ་དང༔ ལམ་འཕྲང་ཟམ་པ་་
འཛུགས་པ་དང༔ དགེ་འདུན་མཆོད་དང་སྐོར་བ་དང༔ རང་རང་གང་མོས་དགེ་བ་
གྱིས༔ བདག་ལ་གུས་པས་གསོལ་བ་ཐོབ༔ ཐ་མས་ཚེས་བཅུ་ནམ་ཤར་དུས༔ སྲོག་
གཅོད་སྡིག་པའི་ལས་མ་བྱེད༔ རང་གི་སྒོ་ན་འཁོར་བ་ཡི༔ ལོང་སྤྲང་ཁྱི་དང་བྱོལ་
སོང་ ལ༔ ཅི་ འབྱོར་ སྦྱིན་ ལ་ སྙིང༌ རྗེ་ སྒོམ༔ མདོར་ན་ཡར་ གྱི་ ཚེས་ བཅུའི་ ཉིན༔
རབ་འབྲིང་ཐ་མའི་གང་ཟག་གིས༔ སངས་རྒྱས་མཆོད་དང་སེམས་ཅན་གསོ༔ ཡི་གེ་
འབྲུ་གཅིག་གུས་པས་འབྲི༔ སྙིང་རྗེའི་སེམས་ཀྱིས་ཆུ་ཕོར་གང༔ སྦྱིན་པར་གཏོང་བ་
ཐམས་ཅད་ཀུན༔ པདྨ་འབྱུང་གནས་ དུས་མཆོད་ཡིན༔ དེ་ དུས་ ང་ཡི་སྨོན་ལམ་་
གྱིས༔ དགེ་བ་ཅི་འགྲུབ་འབུམ་འགྱུར་འཕེལ༔ ང་ཡི་ཐུགས་རྗེས་མྱུར་དུ་སྐྱོབ༔ ང་
ཡི་ཐུགས་ཀྱི་གདུལ་བྱ་ཡིས༔ བོད་ལ་བདེ་སྐྱིད་འབྱུང་འདོད་ན༔ རྒྱལ་ཁྲིམས་ཆོས་
ཁྲིམས་བཟང་པོ་ཚུགས༔ དཔེ་ལུགས་རྣམ་ཐར་བཟང་པོས་སྐྱོངས༔ བཀའ་དང་རྒྱུད་
ལུང་མན་ངག་གི་ཕྱི་ནང་གསང་བའི་སྒྲུབ་ཐབས་རྣམས༔ རང་རང་གང་མོས་ཆོས་
རྣམས་ལ༔ ལྷག་ཆད་ བཅོས་སླད་མེད་པར་སྒྲུབས༔ དེ་ ལྟར་བྱས་ན་བོད་ཡུལ་་་་་
འདིར༔ བདེ་སྐྱིད་ལྡན་པར་ཐེ་ཚོམ་མེད༔ ཅེས་གསུངས་སོ། །རྒྱལ་དབང་ལྔ་པ་ཆེན་
པོས་མཛད་པའི་གུ་རུའི་གསོལ་འདེབས་བྱིན་རླབས་སྤྲིན་ཕུང་མར།འཕྲིན་ལས་གཞུང་བསྲང་
མཆོད་བསྟོད་གསོལ་འདེབས་ནས། ། མི་ཕྱེད་གུས་པས་ཐུགས་དམ་རྒྱུད་བསྐུལ་ན། །དུས་ཀྱི་
—159



༄༅། །སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
རྒྱལ་པོ་ཚེས་བཅུ་ནམ་ཤར་ལ། །འབྱོན་པར་ཞལ་གྱིས་བཞེས་པ་རྡོ་རྗེའི་གསུང་། །ཞེས་དང་།
བླ་ མ་ སྒྲུབ་ པའི་ གསང་ ཐེམ་ གནད་ ཡིག་ལས། སྒྲུབ་ ཐབས་ གང་བྱེད་བསྐྱེད་ རིམ་ ནི༔
གསལ་བར་བསྒོམ་པའི་དུས་ན་ཡང༔ ང་ཉིད་དེ་ཡི་དྲུང་ན་གནས༔ མཎྜལ་མཆོད་
རྫས་གཏོར་མ་ཡི༔ བཅའ་གཞི་ཤོམས་པའི་དུས་ན་ཡང༔ ང་ཉིད་ཐེ་ཚོམ་མེད་པར་
འབྱོན༔ ཨོ་རྒྱན་པདྨ་ང་ཉིད་ལ༔ མོས་གུས་གདུང་ཤུགས་དྲག་པོ་ཡིས༔ གསོལ་བ་
དྲག་ ཏུ་ བཏབ་པའི་ ཚེ༔ ང་ ཉིད་དེ་ཡི་དྲུང་དུ་ འབྱོན༔ ཞེས་གསུངས་སོ། ། ཡང་།
གུ་རུ་ང་སྒོམས་ང་སྒྲུབས་ང་རྗེས་སྙོགས། ། ང་མཐོང་སངས་རྒྱས་ཀུན་མཐོང་ང་ཉིད་ནི། །
བདེ་གཤེགས་འདུས་པའི་ངོ་བོ་ཉིད་ཡིན་པས། ། ཚེས་བཅུ་བྱུང་རེས་བོད་དུ་འབྱོན་ཞེས་
གསུངས། །དེ་ཕྱིར་རྣམ་ཐར་དྲན་པས་གསོལ་བ་ཐོབ། ། ཞེས་སོ། ། པདྨ་བཀའ་ཡི་ཐང་ཡིག་
ལས་ལྷ་ལྕམ་ལ་གསུང་བ། སངས་རྒྱས་གདུལ་ཞིང་ཁྱད་པར་འཕགས་པ་རུ༔ འགྲོ་རེའི་
མདུན་དུ་སྤྲུལ་སྐུའི་སྟོན་པ་བྱོན༔ སྔོན་ཚེ་སྣང་བ་མཐའ་ཡས་འོད་དཔག་མེད༔ རི་བོ་
ཏ་ལར་མགོན་པོ་སྤྱན་རས་གཟིགས༔ དྷ་ན་ཀོ་ཤར་པདྨ་འབྱུང་གནས་སྐུ༔ མཚོན་
ཚུལ་ཙམ་ལ་སྐུ་གསུམ་སྣང་གྱུར་ཀྱང༔ དོན་ལ་དབྱེར་མེད་སོ་སོར་ཐ་མི་དད༔ ཆོས་
དབྱིངས་གནས་སུ་ཀུན་ཏུ་བཟང་པོ་དང༔ སྟུག་པོ་བཀོད་པར་རྡོ་རྗེ་འཆང་ཆེན་པོ༔
རྡོ་རྗེ་གདན་དུ་ཐུབ་པ་ཆེན་པོ་ཉིད༔ གཉིས་མེད་པདྨ་ང་རུ་ལྷུན་གྱིས་གྲུབ༔ འགྲོ་
དོན་ཀུན་ལ་བྱིན་རླབས་རྨད་པོ་ཆེ༔ ཞེས་དང༌། རཏྣ་གླིང་པའི་གཏེར་བྱོན་ཚེས་བཅུ་
བསྐུལ་ཐབས་ལས། མདོར་ན་གང་འདུལ་བསམ་ཡས་མོད༔ ཨོ་རྒྱན་སྐུ་དྲིན་མི་ཆུང་
ཆེ༔ ཡུལ་ཕྱོགས་རེ་ལ་ གནས་ཆེན་རེ༔ དེ་ཡང་ཨོ་རྒྱན་བརྗེད་རྡོ་ཡིན༔ ས་་་་
མཚམས་རེ་ལ་གཏེར་ཁ་རེ༔ དེ་ཡང་ཨོ་རྒྱན་བརྗེད་རྡོ་ཡིན༔ ཞེས་དང༌། དེ་བཞིན་
དུ་ཡུལ་གྲོང་རེ་ལ་བན་སྔགས་རྣམས་ཀྱི་ཆོས་ལུགས་དང་གདུག་པ་འདུལ་ཐབས་སོགས་སྣ་
ཚོགས་པའི་ཐབས་རྣམས་ཀྱང་ཨོ་རྒྱན་བརྗེད་རྡོ་ཡིན་ཞེས་དང་། མདོར་ན་གང་འདུལ་
བསམ་ལས་འདས༔ ཐམས་ཅད་ཨོ་རྒྱུན་བརྗེད་རྡོ་ཡིན༔ མ་འོངས་ང་ལ་མོས་བྱེད་
རྣམས༔ ང་ལ་མོས་པ་སུས་བྱས་པ༔ དེ་ཡི་རྩ་ན་ང་ཉིད་འདུག ཟླ་བའི་ཚེས་བཅུ་
ནམ་ ཤར་ གྱི༔ ང་ ཡི་ བརྗེད་རྡོ་ སུས་ འཛིན་པ༔ དེ་ དང་ ང་ལ་ འདུ་ འབྲལ་ མེད༔
ཅེས་དང༌། དོན་ལ་ང་ལ་འགྲོ་འོང་མེད༔ རང་གི་ལས་དང་སྒྲིབ་པ་ནི༔ དེ་ཉིད་
— 160 ——



ཚེས་བཅུའི་རྣམ་བཤད་ཨུ་དུམ་ཝ་རའི་ཆུན་པོ་བཞུགས།
ནམ་དག་ང་དང་མཇལ༔ སྨོན་ལམ་ཀུན་རྫོབ་གདུལ་བྱའི་ངོར༔ སྲིན་ཡུལ་བཞུགས་
པ་བདེན་མོད་ཀྱི༔ ཐུགས་རྗེ་རྒྱུན་ཆད་མེད་པའི་ཕྱིར༔ སུ་མོས་རྩ་ན་ང་ཉིད་འདུག
ཅེས་དང༌། ཨོ་རྒྱན་ཆེན་པོས། དད་པ་ཅན་གྱི་གང་ཟག་ཕོ་མོ་ལ༔ པད་འབྱུང་གང་
དུ་མ་བཞུད་སྒོ་ཉལ་ཡོད༔ ང་ཡི་ཚེ་ལ་འདས་གྲོངས་ཡོད་མ་ཡིན༔ དད་ལྡན་མི་རེའི་
མདུན་ན་པད་འབྱུང་རེ༔ ཞེས་གསུངས། རཏྣ་གླིང་པའི་སྙན་བརྒྱུད་ནོར་བུའི་མཛོད་
ཁང་སྐབས་བཞི་བར་མཚོ་རྒྱལ་གྱི་ཞལ་གདམས་སུ། སྐབས་སུ་རི་རྩེའམ་ལུང་སྟོང་སོགས་
སྣང་བ་གང་བདེའི་སར་ཕྱིན་ལ། གསོལ་བ་འོ་དོད་བརྒྱལ་ཐབས་སུ་མགོ་བོ་འགས་པ་འདྲ་
བར་གདབ། ངེས་འབྱུང་དང་སྐྱོ་ཤས་མོས་གུས་ཀྱི་ངང་ནས་མཆི་མ་སྲན་འབྲུ་ཙམ་རེས་
ལས་སྒྲིབ་ཚན་པོ་ཆེ་འདག་པས་གནད་ཆེ། ཞེས་གསུངས་པ་ལྟར་ནམ་ཡང་མི་བསླུ་བའི་རྡོ་
རྗེའི་ཐ་ཚིག་འདི་དག་སྙིང་ལ་འཆང་སྟེ་གསོལ་བ་འདེབས་པར་བྱའོ། །
གསུམ་པ་ཚོགས་ཀྱི་རྣམ་བཤད་ནི། དེ་ཡང་གསང་སྔགས་རྡོ་རྗེའི་ཐེག་པའི་ལམ་
ཟབ་མོའི་ཐབས་མཁས་ལ་བརྟེན་ནས་ཚོགས་གཉིས་མྱུར་དུ་འ དུམས་པའི་ཐབས་ཁྱད་པར་
ཅན་ནི་ཚོགས་ཀྱི་འཁོར་ལོ་ཡིན་ཏེ། གྷ་ན་ཙཀྲའི་སྒྲ་ལས་ཚོགས་ཀྱི་འཁོར་ལོ་སྟེ། དེ་ལ་
གང་ཚོགས་པའི་དབྱེ་བ་ནི། རྡོ་རྗེ་ལས་རིམ་ལས། སྐྱེ་བོ་མཛའ་བ་ཀུན་ཚོགས་པ། །
རྣལ་འབྱོར་འདུས་པའི་ཚོགས་ཅེས་བྱ། ། འབྱོར་པའི་ལོངས་སྤྱོད་ཚོགས་པ་ནི། ། བདེ་བའི་
ལོངས་སྤྱོད་ཚོགས་སུ་བཤད། ། ལྷ་དང་དམ་ཅན་ཀུན་འདུས་པ། ། འདུས་པ་ཆེན་པོའི་་
ཚོགས་སུ་བཤད། ། ཚོགས་ གཉིས་རྒྱུན་དུ་རྫོགས་བྱེད་པ། ། ཚོགས་ཆེན་པོ་རུ་ངེས་པར་་
བཤད། ། ཅེས་པས་རྣམ་པ་བཞི་སྟེ། དང་པོ་འདུས་པ་ཐབས་ཤེས་མ་འབྲེལ་ན་དཔའ་བོ་
དཔའ་མོའི་དགའ་སྟོན་དུ་ གྲགས་ཤིང་། ཐབས་ཤེས་ཟུང་དུ་འབྲེལ་བའི་སྐྱེ་བོ་དམ་པ་
འདུས་པ་ནི་སྐལ་ལྡན་མི་ཡི་ཚོགས། གཉིས་པ་བཟའ་བཏུང་གོས་རྒྱན་བྲོ་གར་གླུ་ཚིག་སྦྱོར་
སྒྲོལ་གྱི་ཡོ་བྱད་ལ་སོགས་པ་ཚོགས་པ་ནི་འབྱོར་ལྡན་ཡོ་བྱད་ཀྱི་ཚོགས། གསུམ་པ་རྟེན་དང༌
བརྟེན་པར་བཅས་པའི་ཡེ་ཤེས་ཀྱི་དཀྱིལ་འཁོར་སྲུང་མ་དང་བཅས་པ་དངོས་གྲུབ་ཀྱི་རྟེན་དུ་
གཟུགས་བརྙན་བཀོད་ཅིང་བསྒོམ་པ་ནི་དགྱེས་ལྡན་ལྷ་ཡི་ཚོགས། བཞི་བ་རྒྱུན་གྱི་ཚོགས་
གཉིས་དང་ཁྱད་པར་དུ་ཚོགས་ཀྱི་འཁོར་ལོ་ཐབས་བསྐྱེད་རིམ་དང་འབྲེལ་བའི་ཀུན་ཏུ་སྤྱོད་
པ་སྣང་བཅས་ཐམས་ཅད་བསོད་ནམས་ཀྱི་ཚོགས་དང༌། ཤེས་རབ་རྫོགས་རིམ་གྱིས་་
– 161 -



༄༅། །སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
བསྡུས་པའི་ཟབ་མོ་སྐྱེ་མེད་དུ་རྟོགས་ཤིང་སྒོམ་པའི་ཡེ་ཤེས་ཀྱི་ཚོགས་རྫོགས་པ་ནི་ཚོགས་ཆེན་
པོ་དང་བཞིའོ། ། དེ་ནས་ཚོགས་རྫས་ལ་ཤ་ལྔ་དང་བདུད་རྩི་ལྔའམ་ཁྱད་པར་ཤ་ཆང་ནི་མེད་
དུ་མི་རུང་བས་ཅི་འབྱོར་བསགས། གཞན་ཡང་གལ་པོ་ལས། རྡོ་རྗེ་ཚེ་དང་གལ་ཕྱེ་
དང༌། ། འཇམ་དེས་ཟླ་ཕྲོམ་ཟླ་རྒྱུས་དང༌། ། ཚེ་ཁྲིད་ཛ་གད་མཾ་ས་དང༌། ། ཕྲན་མོ་ཤམ་མོ་
ཀུན་ཏུ་རྒྱུ། ། ཨ་མྲ་རྒུན་འབྲུམ་ཨ་ག་རུ། ། ན་ལི་གེ་རྒྱུས་ལ་སོགས་བསགས། ། ཞེས་གསང་
བའི་མིང་ནས་སྨོས་པ་རྣམས་ཀྱང༌། རྡོ་རྗེ་ཚེ་སྟེ་ཟན། གལ་ཕྱེ་སྟེ་སྤོས་སྣ་ཚོགས་ཆང་
གིས་གཡོས་པ། འཇམ་དེས་ནི་འོ་མ། ཟླ་ཕྲོམ་མར་རམ་ཡང་ན་ཐུད། ཟླ་རྒྱས་ཞོ་དང༌
ཁུར་པ། ཚེ་ཁྲིད་སྐྱུར་བོ། ཛ་གད་ནི་ཆང་། མོ་ས་ནི་ཤ། ཕྲན་མོ་ཚོད་མ། ཤམ་མོ་
སིང་པོ། ཀུན་ཏུ་རྒྱུ་ཚྭ། ཨ་མྲ་མི་ཤ། རྒུན་འབྲུམ་གླང་ཆེན་ཤ། ཨ་ག་རུ་རྟ་ཤ། ན་
ལི་བ་གླང་ཤ། གེ་རྒྱས་ཁྱི་ཤ་རྣམས་སོ། །མདོར་ན་བཟའ་བཅའ་བཏུང་བའི་རིགས་རྣམས་
ཅི་འབྱོར་བསགས་ལ། དེ་ཡང་ཚོགས་གཏོར་ལ། ཇོ་བོ་རྗེའི་ཞལ་ནས། བོད་ལ་བསོད་
ནམས་མི་འོང་། གཏོར་ཟན་སླ་མོ་བྱེད་པར་འདུག ཅེས་གསུངས་པ་ལྟར་ཚོགས་ཟན་
དེ་ཡང་རང་གི་ཟ་ཚོད་རན་པ་ཙམ་ལས་སླ་མོ་བྱ་མི་རུང་གསུངས། ཚོགས་རྫས་རྣམས་སྒྲོ་
བོར་མི་འཇོག་ཅིང་། ཚོགས་གདན་གཅན་གཟན་གྱི་ལྤགས་པའམ་ཡང་ན་བྲིས་པའི་ཁར་
ཀ་པཱ་ལའམ་རིན་པོ་ཆེའི་སྣོད་སོགས་སུ་འཇོག་ལ། བཟའ་བ་གཡས་དང༌། བཏུང་བ་
གཡོན་དུ་བཤམས་ཏེ། བསང་ཆུའམ་ཆབ་གཙང་གིས་བྲན་ཏེ། རཾ་ཡཾ་ཁཾ་གིས་དངོས་
པོར་ཞེན་པའི་ གཟུང་འཛིན་བག་ཆགས་ཐམས་ཅད་བསྲེག་གཏོར་བཀྲུས་ཤིང་ཉེས་སྐྱོན་
སྦྱངས་འབྲུ་གསུམ་གྱིས་སྦྱངས་སྤེལ་བསྒྱུར་ཏེ་འདོད་ཡོན་གྱི་ཕུང་པོར་བྱིན་གྱིས་བརླབས་ཏེ།
བདུད་ རྩི་ བྲན། དྲི་ ཆབ་ ཚོགས་ ལ་ བྲན་ དུས་ དྲི་ ཆབ་ ལས་ ཁྲོ་ བོའི་ ཚོགས་ སྤྲོས་ ཏེ།
བགེགས་ཐམས་ཅད་བསྐྲད་པར་བསམ། དེ་ཡང་འཇིག་རྟེན་ཁམས་ཀྱི་འདོད་ཡོན་གྱི་
བཅུད་ཐམས་ཅད་བདག་གི་འོད་ཟེར་གྱིས་བསྡུས་ཏེ་ཚོགས་རྫས་ལ་བསྟིམ་པ་ནི་གནད་ཡིན་
པར་གསུངས་སོ། ། ཡང་ཚོགས་རྫས་སུ་མི་འོས་པ་ལོག་འཚོ་སོགས་ཀྱི་རིགས་དང་མ་དག་
པའི་ཡོ་བྱད་རྣམས་སྤངས་ཤིང་། ཚོགས་མ་མཆོད་གོང་ནས་ཟ་ཤོར་བ་ལྟ་བུ་ཕུད་ཉམས་པ་
དང༌། ལྷག་མར་ཕྲི་པ་དང༌། ཚོགས་ཀྱི་སྤྱང་ཀུ་ཞེས་གསུངས་པས་བླང་དོར་མ་འཛོལ་
བར་བྱའོ། །དེ་ནས་དམ་སེལ་མེད་པའི་འདུས་པ་རྡོ་རྗེ་མཆེད་ལྕམ་རྣམས་ཀྱང་། ཤགས་
— 162 -



ཚེས་བཅུའི་རྣམ་བཤད་ཨུ་དུམ་ཝ་རའི་ཆུན་པོ་བཞུགས། །
དང་ཀུ་ཅོ་སོགས་བག་མེད་པ་སྤངས་ལ། རིག་པ་བརྟུལ་ཞུགས་ཀྱི་ཉམས་དང་ལྡན་པས་
གྲལ་ ཕྱག་ དང་ཚུལ་ཕྱག་སྔོན་དུ་འགྲོ་བས་ གདན་ ལ་ འཁོད། དཀྱིལ་འཁོར་གྱི་ ལྷ་ དང་
ཕྱོགས་བཅུའི་ཞིང་ནས་སྤྱན་དྲངས་པའི་མགྲོན་ཐབས་ཀྱི་ལྷ་རྩ་གསུམ་སྲུང་མ་དང་བཅས་
པའི་ཚོགས་ཐམས་ཅད་ནམ་མཁའི་དབྱིངས་སུ་སྤྲིན་འཁྲིགས་པ་ལྟར་བཞུགས་པར་བསམ་ལ།
གལ་པོ་ལས། དང་པོ་འདོད་ཡོན་དྲུག་གིས་མཆོད། ། གཉིས་པ་དམ་རྫས་བདུད་རྩིས་
བཤགས། །གསུམ་པ་དགྲ་བགེགས་གཟུགས་ཕུང་སྟོབ། ། ཅེས་ཚོགས་ཕུད་རྣམས་ཆ་གསུམ་
དུ་སྤྲོ་གསུངས་པ་དང༌། ཡང་བཞི་དང་ལྔ་རུ་གསུངས་པའང་སྣང་བས། གང་ལྟར་ཡང༌།
དང་པོ་ཕུད་མཆོད་ཀྱི་ཚེ་འདོད་ཡོན་གྱི་ལྷ་མོ་ནམ་མཁའ་གང་བས་མཆོད་སྤྲིན་སྣ་ཚོགས་
བསམ་གྱིས་མི་ཁྱབ་པས་ཚོགས་ཞིང་རྣམས་མཆོད་ཅིང་ ལྷ་ཚོགས་རྣམས་དགྱེས་པ་བསྐྱེད་
པས་ཚོགས་གཉིས་རྫོགས་པར་བསམ། བར་བ་བཤགས་པའི་ཚེ་ ཤ་ལྔ་བདུད་རྩི་ལྔ་སོགས་
རྣམ་པ་དམ་ཚིག་གི་རྫས་ལ་ངོ་བོ་ཡེ་ཤེས་ཀྱི་བདུད་རྩིའི་རང་བཞིན་དུ་ཕུལ་ནས། དགྱེས་
ཤིང་བརྩེ་བས་དགོངས་ཏེ་ དམ་ཚིག་ཉམས་ཆག་ཉེས་ལྟུང་ཐམས་ཅད་བཤགས་ཤིང་ཉེས་
ཚོགས་ལྷག་མེད་དུ་བྱང་ནས་ཡེ་ཤེས་ལྷ་དང་འཁོན་བཅུག་དག་པར་བསམ། མཐའ་མ་
བསྒྲལ་པའི་ཚེ། ཇི་ལྟར་བསྒྲལ་ན། ལྟ་བ་ཆོས་ཉིད་ཀྱི་རྫོང་ཟིན་ཅིང་། སྒོམ་པ་ཏིང་
འཛིན་གྱི་འཕྲང་ཆོད་ལ། སྤྱོད་པ་སྙིང་རྗེའི་སྲོག་དང་ལྡན་པའི་སྒོ་ནས་རྟོགས་པས་བདག་
བསྒྲལ་བར་བྱས་ནས། རྒྱུད་ལས། སྙིང་རྗེས་བསྒྲལ་བའི་དམ་ཚིག་ནི། ། བསད་ཅིང་
མནན་པ་མ་ཡིན་ཏེ། ། ཕུང་པོ་ རྡོ་ རྗེས་གཏམས་ བྱས་ནས། ། རྣམ་པར་ ཤེས་ པ་ རྡོ་ རྗེར་་
བསྒོམ། ། ཞེས་གསུངས་པ་ལྟར། སྙིང་རྗེས་ཆེན་པོས་ཀུན་ནས་བསླངས་ཏེ་ཐུགས་རྗེས་
གཞན་སྒྲོལ་བའི་མཚན་ཉིད། ལོག་རྡུག་འབྱམས་གསུམ་གྱི་སྐྱོན་དང་བྲལ་ཏེ། གསལ་བ་
གསུམ་དང༌། དགོངས་པ་གསུམ་དང༌། ཚེ་ཁྲུས་གནས་གསུམ་སོགས་ཀྱི་དགོངས་སྤྱོད་
ཟབ་མོའི་གནད་དང་ལྡན་པས། ། གདུག་ཅན་མ་རུང་བ་ཉམས་པ་བདུན་དང་ཞིང་བཅུ་
ཚང་པའི་དགྲ་བོ་དྲག་ཤུལ་མངོན་སྤྱོད་ཀྱི་ཐབས་ཟབ་མོས་བསྒྲལ་ཏེ། རྣམ་ཤེས་འོག་མིན་
དུ་རྒྱལ་བ་ཡབ་ཡུམ་གྱི་སྦྱོར་མཚམས་སུ་འཕངས་ཏེ་རིགས་ཀྱི་སྲས་སུ་བསྐྲུན་པ་ནི། གསང་
སྔགས་ཐབས་མཁས་ཀྱི་སྒོ་ནས་གཞན་རྗེས་སུ་འཛིན་པ་ཞེས་པ་ཡིན་ནོ། ། དེ་དག་གི་དོན་
རྒྱས་པ་ནི་ཡིག་ཚོགས་ལ་འཛེམ་སྟེ་མ་སྤྲོས་སོ། །ཡང་ན་ཚོགས་མཆོད་རྐྱང་པའི་སྐབས་ཡིན་
= 163 ཡག་



༄༅། །སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
ན་ཚོགས་ཀྱི་ཆ་གསུམ་པ་ལ་དགྲ་བགེགས་འགུགས་འཆིང་སྡོམ་མྱོས་བྱས་མཐར། རྣམ་
ཤེས་སྤར་བའི་ཁྲོ་ཚོགས་ཀྱིས་རྡོ་རྗེ་བཟའ་བའི་དམ་ཚིག་ཏུ་སྤྱད་པར་བསམ་ཞིང༌། བདུད་
རྩི་བྲན་ལ་བཏབ་པར་བྱའོ། །ཕུད་བཤགས་བསྒྲལ་བ་གསུམ་གར་བདུད་རྩི་བྲན་ནས་གཏོར་
མ་ལ་འབུལ་རྒྱུ་ཡིན་ཀྱང་། སྟབས་མི་བདེ་ན་འབུལ་ཚུལ་བྱ་ཞིང་མདུན་ནས་གོ་རིམ་ལྟར་
བསྒྲིགས་ནས་གང་བདེར་བཞག བསྐང་བ་ལ་བཏང་སྲོལ་སྣ་ཚོགས་སྣང་རུང་བསྒྲལ་བའི་
རྗེས་འབྲེལ་དུ་གཏོང་ན་འཐད་པར་མངོན། དེ་ཡང་ བདུད་རྩི་བྲན་ལ་གཙང་རིས་ཀྱི་
མགོན་པོ་སོགས་མགྲོན་རིགས་སྤྱི་ལ་དམིགས་ནས་ཕྱི་རོལ་དུ་གཙང་སར་འབུལ་ལོ། ། ཡང་
དབང་རབ་གནས་སྦྱིན་བསྲེགས་སོགས་ལས་རབ་འབྱམས་ཐམས་ཅད་སྐབས་འདིར་བྱ་བར་
གསུངས་སོ། ། དེ་ནས་ཚོགས་ཕུད་ཅིག་ཟུར་དུ་བཞག་ཡོད་པ་ལས་རྡོར་གྱི་གུས་ཕྱག་བཅས་
ཕྱག་གཉིས་བསྣོལ་ཏེ། ཚོགས་ཀྱི་མཆོད་པ་རྒྱུན་དུ་རོལ་སོགས་བརྗོད་བཞིན་སློབ་དཔོན་
ལ་ཕུལ། སློབ་དཔོན་གྱིས་པད་སྐོར་སྔོན་དུ་འགྲོ་བས་རྩེ་གསུམ་རྒྱས་ལེན་ཅིང༌། དེ་ནས་
གྲལ་མགོ་ནས་རིམ་པས་འདུས་པ་ཀུན་ལ་བཀྲམ་སྟེ། དཔོན་སློབ་ཐམས་ཅད་བག་མེད་
པའི་སྤྱོད་པ་སྤངས་ལ། དཀྱིལ་འཁོར་གསུམ་ལྡན་གྱི་ངང་ནས་བདག་ལུས་ཕུང་ཁམས་སྐྱེ་
མཆེད་སོགས་བརྗོད་ཅིང༌། རང་ལུས་ཕུང་ཁམས་སྐྱེ་མཆེད་གདན་གསུམ་ཚང་པའི་ངོ་བོ་
དམ་པ་རིགས་བརྒྱའི་དཀྱིལ་འཁོར་གྱི་ལྷ་ཚོགས་གསལ་ཏེ། རྡོ་རྗེ་ལུས་ཀྱི་དག་དྲན་ངེས་
པར་བྱས་ལ། ལག་པའི་སོར་མོ་ལྔ་འདོད་ཡོན་གྱི་ལྷ་མོ་ལྔར་ཤེས་པས་བཟའ་བཏུང་རྣམས་
ཐོགས་ལ། ཐབས་ལམ་པ་ཡིན་ན་བདེ་སྟོང་གི་བདུད་རྩི་དང༌། གྲོལ་ལམ་པ་ཡིན་ན་ཟག་
མེད་ཀྱི་བདུད་རྩིར་བསམ་ལ་ཚིམ་པ་དྲུག་ལྡན་དུ་མཆོད་པ་འབུལ་བའི་ཚུལ་གྱིས་ཚིམ་པར་
རོལ་རྗེས། ཧེ་རུ་ཀ་དཔལ་གྲོང་ཁྱེར་དུ་སོགས་ཀྱིས་སྨོན་ལམ་གདབ། དེའི་ཚེ་ཚོགས་ཀྱི་
དམ་རྫས་ལ་སྨད་པ་དང༌། ཐེག་དམན་གྱི་བློས་བླང་དོར་དུ་བལྟ་བ་དང༌། འཐབ་རྩོད་
དང༌། ཀུ་ཅོ་དང་། ཤགས་ལ་སོགས་པ་ནི་སྦོམ་པོ་བརྒྱད་ཀྱི་ཡ་གྱལ་ཡིན་པས་སྤངས་
པར་བྱའོ། ། ཚིམ་པ་དྲུག་ལྡན་ནི། ཚོགས་ཞིང་རྣམས་མཆོད་པས་ཚིམ་པ་དང་། རྣལ་
འབྱོར་པ་རྣམས་རྡོ་རྗེའི་བཟའ་བཏུང་གིས་ཚིམ་པ་དང་། ཡེ་ཤེས་ཀྱི་འཁོར་ལོ་བདུད་རྩིའི་
དྭངས་མས་ཚིམ་པ་དང་། ལུས་དཀྱིལ་གྱི་ལྷ་རྣམས་བདེ་སྟོང་གི་ཡེ་ཤེས་ཀྱིས་ཚིམ་པ་དང་།
ཕྱི་ནང་གི་མཁའ་འགྲོ་རྣམས་གླུ་དབྱངས་ཀྱིས་ཚིམ་པ་དང༌། དྲེགས་པ་ལས་བྱེད་ཀྱི་འབྱུང་
— 164



ཚེས་བཅུའི་རྣམ་བཤད་ཨུ་དུམ་ཝ་རའི་ཆུན་པོ་བཞུགས།
པོ་རྣམས་གཏོར་མས་ཚིམ་པ་དང་དྲུག་ལྡན་ནོ། ། ཞེས་འཇིགས་གླིང་གསུངས་སོ། ། དེ་ཡང་
གཙང་རྨེ་དང་གཉིས་འཛིན་རེ་དོགས་ཀྱི་རྟོགས་པས་མ་བསླད་པར། སྣང་སྲིད་ཐམས་
ཅད་དག་པ་རབ་འབྱམས་ཀྱི་རོལ་བ་ཡེ་ནས་ཡིན་པ་ལ་ཡིན་པར་གསལ་བཏབ་བཞིན་པའི་
ངང་ནས། འདོད་ཡོན་ཚོགས་ཀྱི་མཆོད་པ་དངོས་གྲུབ་ཀྱི་ཚུལ་དུ་བླངས་ཏེ་ལོངས་སྤྱད་
པར་བྱ་བ་དང་། ཕུང་ཁམས་སྐྱེ་མཆེད་ལྷ་དང་ལྷ་མོར་གསལ་ཞིང་རྩ་ཁམས་བདུད་རྩི་
དཀར་དམར་གྱིས་ཁེངས་ཤིང་ལུས་དཀྱིལ་གྱི་ལྷ་ཚོགས་ཐམས་ཅད་མཉེས་པར་བསམ་པ་
འདོད་ཡོན་ཕྱི་ཡི་ཚོགས་འཁོར་དང༌། རྣལ་འབྱོར་ཕོ་མོ་ཐམས་ཅད་ཡི་དམ་དང་མཁའ་
འགྲོ་དཔའ་བོ་དང་དཔའ་མོའི་རང་བཞིན་གསལ་པའི་མཁའ་གསང་བྱིན་གྱིས་བརླབ་ཅིང་
སྦྱོར་བའི་སྒྱུ་རྩལ་གྱིས་ཡས་འབབ་དང་མས་བརྟན་གྱིས་དགའ་བཞིའི་ཡེ་ཤེས་གཏན་ལ་ཕབ་
པ་ནང་གི་ཚོགས་འཁོར་དང་། བདེ་བ་ཆེན་པོའི་ཡེ་ཤེས་དབྱིངས་སྤྲོས་པ་དང་བྲལ་བའི་
གཤིས་ལུགས་རང་གནས་ཀྱི་ངོ་བོ་ལ་བཅས་བཅོས་མེད་པར་མཉམ་པར་བཞག་པ་ནི་གསང་
བའི་ཚོགས་འཁོར་ཡིན། ཞེས་སོ། ། ཡང་རྡོ་རྗེའི་གླུ་གར་བྱ་བར་མོས་ན་མུ་ཏིག་ཕྲེང་བ་
ལས། ཚོགས་དང་དབང་བསྐུར་དཀྱིལ་འཁོར་འཇུག ། དེ་ནས་གླུ་ལ་བརྩོན་པར་བྱ། །
ཞེས་པའི་དོན་ལྟར་ཆོས་ཉིད་བསམ་གྱིས་མི་ཁྱབ་པའི་དགོངས་སྤྱོད་རྒྱ་མཚོས་རྡོ་རྗེའི་གླུ་གར་
ལ་བརྩོན་པར་བྱའོ། ། གླུ་གར་གྱི་ཕན་ཡོན་ནི། ཉི་ཟླ་ཁ་སྦྱོར་ལས། ཟག་པ་མེད་པའི་རྡོ་
རྗེའི་ གླུས། ། སངས་རྒྱས་ཀུན་གྱི་ཡིད་ཀྱང་ཚིམ། ། རྣལ་འབྱོར་ང་ཡི་ཉམས་ཀྱི་གྲོགས། །
མཁའ་འགྲོ་མ་ཡི་ཡིད་རྣམས་འཕྲོག ། རིགས་དྲུག་འཁོར་བའི་ཞེན་པ་བཟློག ། ཅེས་པ་
ལ་སོགས་རྒྱ་ཆེར་གསུངས་སོ། །དེ་ནས་འདུས་པ་རྣམས་ཀྱི་ལྷག་རོལ་གསོག་འཇོག་མེད་པར་
གྲལ་མཇུག་ནས་ཡར་བསྡུས་ཤིང༌། སྒྲུབ་པ་ཞག་གྲངས་ལྟ་བའི་ཚེ་ལྷག་མ་བཙོན་འཛིན་
བྱེད་ན། ལས་ མྱུར་བའི་ཆེད་ཡིན་ པས་དཀྱིལ་འཁོར་གྱི་བྱང་ཤར་མཚམས་སུ་བཞག་་
དགོས། གལ་པོ་ལས། ལྷག་མའི་དཀྱིལ་འཁོར་བྱང་ཤར་མཚམས། ། ཞིང་ལྤགས་རཀྟའི་
ཟླ་གམ་ཨེ། ། ཞེས་པས། དཀྱིལ་འཁོར་གྱི་བྱང༌ ཤར་རམ་ལྷོ་ནུབ་ཏུ། ཞི་བ་ལ་དྲིའི་
མཎྜལ་ཟླུམ་པོ་དང་། ཁྲོ་བོ་ལ་ཞིང་ལྤགས་ལ་ཆོས་འབྱུང་དང་ཟླ་གམ་བྲིས་པའི་ཁར་བཞག
ཉིན་ཆོག་ལྟ་བུ་ལ་ཡར་གྱི་གཙང་ ལྷག་དང་རྩོག་ ལྷག་བཅས་གོང་འོག་ཚུལ་དུ་བཤམ་ལ།
བྱིན་བརླབ་དང་ཁ་ཕུས་བཏབ་ལ། ཕུད་ཀྱིས་ཡར་གནས་བདུན་མཆོད། རྣལ་འབྱོར་
— 165



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
བའི་རྩོག་ལྷག་གིས་མར་གྱི་གནས་བདུན་མཆོད། ཅེས་གསུངས་པས། ལྷག་མའི་དཀྱིལ་
འཁོར་ཕྱི་ཁྱམས་མཐིང་ནག་གྲུ་གསུམ་འབྱམས་ཀླས་པའི་ནང་དུ་གཞལ་ཡས་ཁང་སྒོ་དང༌
བཅས་པར། ཞི་ཁྲོའི་ལྷ་ཚོགས་དང་གནས་ཡུལ་བསྒོམ་སྟེ། ཡར་གྱི་གནས་བདུན་དང༌།
མཁའ་འགྲོ་གིང་ལང་སོགས་མར་གྱི་གནས་བདུན་པོར་བཅས་ཏེ། སྙན་གསན་དབབ་ལ།
སྤྲུགས་པའི་སྒྲས་སྤྱན་དྲངས་ནས་ཕྱི་ཁྱམས་གྲུ་གསུམ་པའི་ནང་དུ་བྱ་ནག་ཐང་ལ་བབས་པ་
ལྟར་ཐིབས་ཀྱིས་བྱོན་པར་བསམ་ལ། དང་པོ་ཕུད་ཀྱིས་མི་མཆོད་རྒྱུ་ཞེས། ཞི་ཁྲོའི་ལྷ་
ཚོགས་ཕུད་ཀྱི་བདག་པོ་ཡིན་པས་གཙང་ལྷག་གིས་ཡར་གྱི་གནས་བདུན་པོ་ཐོག་མར་མཆོད་
དགོས་ལ། བར་དུ་གཉིས་མེད་གཅིག་ཏུ་མི་རོལ་རྒྱུ་ཞེས། མ་མོ་མཁའ་འགྲོའི་ཚོགས་
རྣམས་དེ་དང་ལྷན་གཅིག་ ཏུ་རོལ་བར་བྱ་བ་དང༌། ཐ་མི་ ལྷག་མས་མི་བསྐང་རྒྱུ་ཞེས།
ལྷག་མའི་བདག་པོ་མཁའ་འགྲོ་གིང་ལང་སོགས་མར་གྱི་གནས་བདུན་པོ་མཆོད་པའི་ཕྱིར་ཏེ།
ལྷག་མ་ཁ་ཆུས་མི་དྲན་རྒྱུ་ཞེས། མཁའ་འགྲོ་གིང་ལང་སོགས་ལྷག་མའི་བདག་པོ་རྣམས་
དང་དམ་ཚིག་གཅིག་ ཏུ་ བསྲེ་བའི་ཕྱིར་ཏེ། དེ་ལྟར་རིམ་པ་གསུམ་ དུ་མི་ དབྱེ་རྒྱུ་ཞེས།
འཇིག་རྟེན་གྱི་ཆོས་ལྟར་རྗེ་དང་འབངས་ཀྱི་ཁྱད་པར་ཆེ་ཕྱིར་དང༌། མཐར་གཉིས་མེད་
གཅིག་ ཏུ་མི་བསྲེ་རྒྱུ་ཞེས། ཞི་རྒྱས་དབང་གསུམ་ལ་མར་བསྲེ། དྲག་པོ་ལ་ཡར་བསྲེ།
ཞེས་གསུངས་སོ། །དེ་ལྟར་དམ་པ་གོང་མ་རྣམས་ཀྱི་ཕྱག་སྲོལ་ལྟར་བསྔོས་ལ། དུས་མཚན་
དང་གདོང་ཐུག་བསྲུང་ཕྱིར་ལྷག་མ་ལ་མེ་སྒྲོན་འཛུགས། ལས་རྡོར་གྱི་ཞྭ་ལྷམ་བཅས་ཏེ་
སྒྲུབ་ཁང་གི་ཕྱི་རོལ་གོམ་པ་བདུན་ཅུའི་སར་སྲིན་མོའི་ཟ་ལམ་གནས་ས་ཡིན་པས་དེར་བསྐྱལ་
ལ་ གཏོར་ གཞོང༌ བཤལ། སྐབས་ འདིར་ ཡར་ གནས་ བདུན་ ནི། གལ་ པོ་ ལས།
དབྱིངས་ནས་རྣམ་པར་བསྐུལ་བ་དང༌། །བྱིན་གྱིས་ཡང་དག་བརླབས་པ་དང༌། ། ཐབས་
ཆེན་ཡབ་ ཏུ་བསྟན་པ་དང་། ། ཤེས་རབ་ཡུམ་དུ་གནས་པ་དང་། ། ཁྲོ་ མོ་ ཀེའུ་རི་བརྒྱུད་
རྣམས་དང་། །ཡུལ་གྱི་ཕྲ་མེན་ཆེན་མོ་དང་། །ཡེ་ཤེས་སྒོ་མ་བཞི་པོ་རྣམས། །ཡར་གྱི་གནས་
བདུན་དཀྱིལ་འཁོར་ཏེ། །ཞེས་དང་། མར་གནས་བདུན་ནི། རྫུ་འཕྲུལ་མཁའ་ལ་འགྲོ་
བ་སུམ་ཅུ་གཉིས། །སྦྱོར་དང་སྒྲོལ་ལ་དགའ་བའི་གིང་ཆེན་བརྒྱད། ། ལང་ག་ཚར་གསུམ་
རྟོག་ཚད་འབུལ་བ་དང་། །ལུས་ངག་ཡིད་ཀྱི་གནོད་པའི་འབར་མ་བརྒྱུད། །བདུད་སྲིན་མ་
མོ་བདུན་དང་སྲིང་མོ་བཞི། ། དྲུག་ཅུ་རྩ་བཞི་ཕོ་ཉའི་གནས་རྣམས་ཏེ། ། ལྷག་མ་དག་ལ་
166



ཚེས་བཅུའི་རྣམ་བཤད་ཨུ་དུམ་ཝ་རའི་ཆུན་པོ་བཞུགས།
དབང་བའི་གནས་དྲུག་ཡིན། །ཉི་ཤུ་རྩ་བརྒྱད་ཕུག་ལྷག་གཉིས་ལ་དབང་། ། ཞེས་སོ། །ཡང་
དམིགས་བསལ་ཚོགས་བརྒྱ་གྲངས་གསོག་ལྟ་བུའི་ཚེ་ལས་བྱང་གི་ཚོགས་ཀྱི་རྗེས་སུ། བྱིན་
བརླབ་ནས་བཟུང་ལྷག་མའི་མཐར་ཐུག་གི་བར་བསྐྱར་ཟློས་བྱ་བ་ཡིན་ཀྱང་དྲངས་པ་ནི་རྗེས་
སུ་ལན་གཅིག་བྱས་པས་འཐུས་སོ། །ཡང་སྨིན་གླིང་ཕྱག་སྲོལ་ལྟར་ན་དྲངས་པའང་ཚར་རེ་
རེ་བཞིན་སློབ་དཔོན་ལ་ཕུལ་ཚུལ་དང༌། བཞེས་ པའི་མོས་པ་བྱས་མཐར་ལྷག་མ་དང་
མཉམ་དུ་བསྔོ་ཚུལ་གྱི་ཕྱག་བཞེས་ཀྱང་སྣང་ལ། མཐར་ཚོགས་མགྲོན་རྣམས་ཆོ་གའི་རྗེས་
ཆོག་དུས་ལྷན་གཅིག་གཤེགས་བསྡུ་བྱས་ཀྱང་རུང་ངོ༌། ། །
བཞི་བ་ཕན་ཡོན་ནི། རྡོ་རྗེ་དྲྭ་བ་ལས། བསོད་ནམས་ནང་ནས་ཚོགས་འཁོར་
མཆོག ། ཚེ་འདིར་བསམ་པ་ཀུན་འགྲུབ་ཅིང་། །བགེགས་དང་བར་ཆད་ཞི་བ་དང༌། །ཕྱི་
མ་རིག་འཛིན་རྒྱལ་བའི་ཞིང་། ། ཀུན་ཏུ་བཟང་པོ་ཐོབ་པར་འགྱུར། ། ཞེས་དང༌། གཞན་
ཡང་ཇི་སྐད་དུ། དམ་ཚིག་ཉམས་པའི་སྐྱོན་སེལ་ཞིང་། །མི་མཐུན་ཕྱོགས་རྣམས་འཇོམས་
བྱེད་པ། །འདོད་པའི་དོན་རྣམས་སྒྲུབ་བྱེད་ཅིང༌། །དགེ་བའི་ཚོགས་རྣམས་སྡུད་པ་གང༌། །
ཟོས་བོས་དངོས་གྲུབ་འགྱུར་བ་ཉིད། ། ལྷག་པའི་ལྷ་ཡང་ཚིམ་པར་འགྱུར། ། ཕྱག་རྒྱ་ཆེན་
པོའི་དངོས་གྲུབ་ནི། ། མྱུར་དུ་ལུང་བསྟན་ཐོབ་བྱེད་པ། །ཚོགས་ཀྱི་འཁོར་ལོའི་ཆོ་ག་ཡིན། །
ཞེས་དང༌། མདོར་ན་སྒྲུབ་ པ་ པོའི་ཚོགས་གཉིས་རྫོགས་ པ་ དང་དམ་ཚིག་ཉམས་ཆག་
ཐམས་ཅད་བསྐང་ནས་ཧེ་རུ་ཀ་དང་སྐལ་བ་མཉམ་པར་འགྱུར་བའོ། ། ཞེས་དང༌། ཡེ་
ཤེས་མཚོ་རྒྱལ་གྱི་ཞལ་ནས། ཡར་མར་ཚེས་བཅུ་བརྒྱད་དང་བཅོ་ལྔའི་དུས། ། ཚོགས་ཀྱི་
འཁོར་ལོ་སྐོར་ལ་མཆོད་པ་འབུལ། ། ཚོགས་འཁོར་གཅིག་གིས་ངན་སོང་སྐྱེ་སྒོ་ཆོད། །ཕྱིར་
མི་ལྡོག་པའི་ས་ལ་མི་སྐྱེས་རེ། །ངེས་པའི་གཏན་ཚིགས་ཡིན་ནོ་གོ་བ་ལོང་། ། ཞེས་གསུངས་
པ། རྒྱལ་བ་ཀློང་ཆེན་རབ་འབྱམས་ཀྱི་ཞལ་ནས། འདུས་བྱས་ཀྱི་དགེ་བ་ཐམས་ཅད་ཀྱི་
ནང་ནས་ཟབ་མོ་ཚོགས་ཀྱི་འཁོར་ལོ་བསྐོར་བ་ལས་བསོད་ནམས་ཆེ་བ་མེད་དེ། དེའི་ཕན་
ཡོན་ནི། བསོད་ནམས་དང་ཡེ་ཤེས་ཀྱི་ཚོགས་གཉིས་རྫོགས་པ་དང༌། དམ་ཚིག་ཉམས་
ཆག་ཐམས་ཅད་བསྐང་བ་དང༌། སྒྲུབ་པ་པོའི་གནས་སུ་ དཔའ་བོ་དང་མཁའ་འགྲོ་མ་
རྣམས་འདུ་ཞིང་འཕྲིན་ལས་བསྒྲུབ་པ་དང་། བླ་མ་དང་དཀྱིལ་འཁོར་གྱི་ལྷ་ཚོགས་མཉེས་
པ་དང་། དམ་ཅན་རྒྱ་མཚོས་བསྲུང་ཞིང་སྐྱོབ་པ་དང༌། ཚེ་རིང་ཞིང་ནད་མེད་པ་གྲགས་
167



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
པ་དང་ལྡན་པ་དང་། འཁོར་དང་ལོངས་སྤྱོད་འདུ་ཞིང་ཅི་བསམ་པའི་དོན་ཐམས་ཅད་
འབད་མེད་ལྷུན་གྱིས་འགྲུབ་པ་དང་། མཆོག་དང་ཐུན་མོང་གི་དངོས་གྲུབ་ཐོབ་པ་དང༌།
སྡིག་སྒྲིབ་ཐམས་ཅད་དག་ནས་ཕྱི་མ་བླ་ན་མེད་པའི་བྱང་ཆུབ་ཐོབ་པ་ལ་སོགས་པ་ཡོན་ཏན་
བསམ་ལས་འདས་ཤིང་བརྗོད་ཀྱིས་མི་ལང་པ་ཡོད་དོ། །ཞེས་གསུངས། ཡང་ཡེ་ཤེས་མཚོ་
རྒྱལ་གྱི་ཞལ་ནས། ཡར་ངོའི་ཚེས་བཅུ་དང་མར་ངོའི་ཉེར་ལྔ་ལ། ཨོ་རྒྱན་མཚོ་སྐྱེས་རྡོ་རྗེ་
འཁོར་དཔའ་བོ་མཁའ་འགྲོ་དང་བཅས་པ་ལ། མོས་གུས་རྩེ་གཅིག་པས་གསོལ་བ་སྙིང་
ནས་ བཏབ་ ཅིང་། སེམས་ ཅན་ གྱི་ དོན་ དུ་བྱང་ ཆུབ་ ཀྱི་ སེམས་ རྒྱ་ ཆེན་ པོ་ བསྐྱེད་ དེ།
གནས་ཆེན་དང༌། དགོན་སྡེའམ། གྲོང་ཁྱེར་དང༌། ཡུལ་ཕྱོགས་གང་དུ་ཚོགས་ཀྱི་
འཁོར་ལོ་ བསྐོར་བ་ལ་བརྩོན་ན། ཕན་ཡོན་དང་ནུས་པ་ བསམ་གྱིས་མི་ཁྱབ། ཡུལ་
ཕྱོགས་ཐམས་ཅད་ཀྱི་ནག་མུག་དང་དམག་འཁྲུག་ལོ་ཉེས་དང་རྐྱེན་ངན་བར་ཆད་ཐམས་
ཅད་བཟློག་ཅིང་། ཆར་ཆུ་འབེབས་ཤིང་ལོ་ཕྱུགས་ལེགས་པ་དང་ཡུལ་ཕྱོགས་ལ་བཀྲ་ཤིས་
པར་འགྱུར་རོ། ། ཟླ་བ་བྱུང་ངོ་ཅོག་གི་ཚོགས་ཀྱི་མཆོད་པ་མ་ཆག་ན་ཚེ་ཡི་བར་ཆད་ཞི་ཞིང་
ཅི་བསམ་ཐམས་ཅད་ཡིད་བཞིན་དུ་འགྲུབ་པ་དང༌། ཟས་ནོར་ལོངས་སྤྱོད་འབད་མེད་དུ་
འབྱུང༌། ཚོགས་ཀྱི་འཁོར་ལོ་བརྒྱ་དང་སྟོང་བསྐོར་ན་འཛམ་བུ་གླིང་ལ་དབང་བསྒྱུར་བའི་
རྒྱལ་པོའི་སྐྱེ་བ་ལེན་པ་དང་། ཚོགས་ཀྱི་འཁོར་ལོ་ཁྲི་དང་འབུམ་བསྐོར་བས་སྟོང་འཁོར་ལོ་
བསྒྱུར་བའི་རྒྱལ་པོ་ ཐོབ་པ་དང༌། ཚོགས་ཀྱི་འཁོར་ལོ་བྱེ་བ་བསྐོར་བས་ཁམས་གསུམ་
དབང་དུ་སྡུད་ཅིང༌། སྲིད་གསུམ་ཟིལ་གྱིས་གནོན་པའི་དཔལ་དང་ལྡན་ཞིང་། འཕྲིན་
ལས་རྣམ་བཞི་གང་ལ་ཡང་ཐོགས་པ་མེད་པར་འགྲུབ་ཅིང་། ཕྱི་མ་འོག་མིན་པདྨ་འོད་ཀྱི་
ཞིང་དུ་རིག་འཛིན་མཁའ་འགྲོའི་ཚོགས་གྲལ་དུ་སྐྱེས་ནས་གུ་རུ་རིན་པོ་ཆེའི་གསུང་གི་བདུད་
རྩི་མྱོང་ནས་བྱིན་གྱིས་བརླབས་ཏེ་འགྲོ་དོན་དཔག་ཏུ་མེད་པ་བྱེད་ནུས་པར་འགྱུར་རོ། །
ཞེས་གསུངས་སོ། ། ཇི་སྐད་དུ། གང་ཞིག་རྩོལ་བ་བསྐྱེད་པ་རྣམས༔ མ་འོངས་པདྨ་
འོད་ཞིང་དུ༔ རིག་འཛིན་དག་པའི་ས་ལ་རྩེན༔ ཕྱིར་མི་ལྡོག་ཐོབ་གདོན་མི་ཟ
ཞེས་སོ། །པད་གླིང་བླ་མ་ནོར་བུ་རྒྱ་མཚོ་ལས། ཟླ་བ་སོ་སོའི་ཚེས་བཅུའི་ཕན་ཡོན་མཆོག་
གི་དངོས་གྲུབ་རིག་འཛིན་བཞི་དང་སྦྱར་ན། སྟག་ཟླའི་ཚེས་བཅུ་ལ་ཚོགས་མཆོད་ཕུལ་
བས་ཕྱག་རྒྱ་ཆེན་པོའི་རིག་འཛིན་དང༌། སྤྲུལ་ཟླའི་ཚེས་བཅུ་ལ་ཚོགས་མཆོད་ཕུལ་བས་ཚེ་
— 168 –



ཚེས་བཅུའི་རྣམ་བཤད་ཨུ་དུམ་ཝ་རའི་ཆུན་པོ་བཞུགས།
དབང་རིག་འཛིན་དང་། སྤྲེལ་ཟླའི་ཚེས་བཅུས་ལྷུན་གྲུབ་རིག་འཛིན་དང༌། ཕག་ཟླའི་
ཚེས་བཅུས་རྣམ་སྨིན་རིག་འཛིན་གྱི་གོ་འཕང་ཐོབ་པར་གསུངས་ཤིང༌། ཡང་ཐུན་མོང་གི་
དངོས་གྲུབ་འཕྲིན་ལས་རྣམ་པ་བཞི་དང་སྦྱར་ན། ཡོས་ཟླའི་ཚེས་བཅུས་ཞི་བའི་ལས་དང༌།
རྟ་ཟླའི་ཚེས་བཅུས་རྒྱས་པའི་ལས་དང༌། བྱ་ཟླའི་ཚེས་བཅུས་དབང་གི་ལས་དང༌། བྱི་
ཟླའི་ཚེས་བཅུས་དྲག་པོའི་ལས་ཐམས་ཅད་འགྲུབ་པར་གསུངས། ཡང་འབྲུག་ཟླའི་ཚེས་
བཅུས་ནད་གདོན་བར་ཆད་ཐམས་ཅད་ཞི་བ་དང་། ལུག་ཟླའི་ཚེས་བཅུས་ཚེ་དང་བསོད་
ནམས་རྒྱས་པ་དང་ནོར་ལོངས་སྤྱོད་འཕེལ་བ་དང༌། ཁྱི་ཟླའི་ཚེས་བཅུས་གང་འདོད་
ཐམས་ཅད་འབད་མེད་དུ་འབྱུང་བ་དང༌། གླང་ཟླའི་ཚེས་བཅུས་མི་མཐུན་པའི་ཕྱོགས་
དང་དགྲ་བགེགས་ཀྱི་གནོད་པ་ཐམས་ཅད་ཞི་བར་བཤད་དོ། ། ཚུལ་འདི་བཞིན་མར་ངོའི་
ཚེས་ཉེར་ལྔ་ལ་ཡང་སྦྱར་བར་བྱའོ། ། ཡང་ཟླ་བ་བྱུང་ངོ་ཅོག་གི་ཚེས་བཅུ་དང་ཉེར་ལྔ་ལ་
ཚོགས་ཀྱི་འཁོར་ལོ་ བསྐོར་ བའི་ བྱིན་ རླབས་ཀྱིས། ལུས་ངག་ཡིད་ གསུམ་གྱི་སྒོ་ནས་
བསགས་པའི་སྡིག་སྒྲིབ་མ་ལུས་པ་དག་ཅིང་། ཕྱི་མ་སངས་རྒྱས་ཀྱི་གོ་འཕང་ཐོབ་པ་ལ་
སོགས་ པའི་ ཕན་ཡོན་བསམ་གྱིས་མི་ཁྱབ་བརྗོད་ལས་ འདས་པ་ཡོད་དོ། ། ཞེས་གསུངས་
སོ། །དེའང་དུས་གསུམ་རྒྱལ་བ་ཀུན་གྱི་སྤྱི་གཟུགས་སངས་རྒྱས་གཉིས་པ་ཨོ་ཊི་ཡ་ནའི་སློབ་
དཔོན་ཆེན་པོ་མ་ཧཱ་གུ་རུ་པདྨ་འབྱུང་གནས་ཀྱི་རྗེས་སུ་འཇུག་ཅིང་སྔ་འགྱུར་རང་ལུགས་
འཛིན་པ་རྣམས་དང༌། མོས་ལྡན་གྱི་གང་ཟག་སེར་སྐྱ་མཆོག་དམན་བར་མ་མཐའ་དག་གི་
ཚེས་བཅུའི་དུས་མཆོད་ལ་བརྩོན་པ་བསྐྱེད་རིགས་པ་ཡིན་ནོ། །
ཞེས་ཚེས་བཅུའི་རྣམ་བཤད་ཨུ་དུམ་ཝ་རའི་ཆུན་པོ་ཞེས་བྱ་བ་འདི་ནི་ཨ་རིའི་སློབ་མ་འགས་བསྐུལ་
ངོར། རིག་འཛིན་འཕྲིན་ལས་འོད་ཟེར་རམ། ཡོངས་གྲགས་སུ་རིག་སྔགས་འཆང་བ་མགོན་པོ་ཚེ་
བརྟན་ཞེས་སུ་འབོད་པས། ཨ་མི་རི་ཁའི་གྲོང་ཁྱེར་ཀ་ལི་ཕོན་ཉའི་ཡེ་ཤེས་སྙིང་པོའི་ཆོས་ཚོགས་སུ་བྲིས་
པ། འདིས་ཀྱང་སེམས་ཅན་ཀུན་གྱི་རྒྱུད་དགེ་བའི་ལམ་དུ་འཇུག་ཅིང་རྣམ་དཀར་ལེགས་བྱས་ཡར་ངོའི་
ཟླ་བ་ལྟར་འཕེལ་བའི་རྒྱུར་གྱུར་ཅིག དགེའོ། ། དགེའོ། ། དགེའོ། །སརྦ་མངྒ་ལཾ། ཡི་གེ་པ་ནི་དོལ་པོ་
ལྷ་བྲིས་པདྨ་དབང་རྒྱལ་གྱིས་བགྱིས་པ་དགེ་ཞིང་བཀྲ་ཤིས་པར་གྱུར་ཅིག། །
169



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
༄༅། །ཞལ་གདམས་བདུད་རྩིའི་ཐིགས་པ་ཞེས་བྱ་བ་བཞུགས་སོ། །
༄༅། ། ཨེ་མ་དེང་དུས་ཀྱི་སྐལ་ལྡན་རྣམས་གསན་འཚལ། འོ་སྐོལ་རྣམས་ད་ལན་
དལ་འབྱོར་གྱི་མི་ལུས་ནི་ཐོབ། ཐེག་ཆེན་གྱི་བསྟན་པ་རིན་པོ་ཆེ་དང་མཇལ། དམ་ཆོས་
ཚུལ་བཞིན་སྤྱོད་པའི་རང་དབང་རང་ལ་ཡོད་པའི་དུས་འདིར་མི་ཚེ་སྟོང་ཟད་དོན་མེད་དུ་མ་
སོང་པར་གཏན་གྱི་འདུན་མ་ཡང་དག་པ་ཞིག་མཛད་དགོས། ཡིན་ཀྱང་བསྟན་པའི་རྣམ་
གྲངས་ནི་མཐའ་ཡས། ཐེག་པའི་འཇུག་སྒོ་ནི་གྲངས་མིང༌། བཤད་པའི་ཚིག་ཚོགས་ནི་
རྒྱ་ཆེ། ཡང་དག་དོན་གྱི་སྙིང་པོའི་ཉམས་ལེན་ཞིག་མ་ནུས་ན་ཆོས་ཀྱི་གླེགས་བམ་འབུམ་
ཕྲག་མང་པོ་བློ་ན་ཡོད་ཀྱང་ཕན་པ་ནི་མེད། རྟོགས་པ་ནང་ནས་མ་ཤར་ན་ཁ་བཤད་གོ་
ཡུལ་སྐམ་པོས་བྱང་ཆུབ་ཀྱི་འབྲས་བུ་མི་ཐོབ། གོ་ལོ་དང་ཐོས་ལོར་སོང་ནས་བླ་མའི་མན་
ངག་གི་གནད་དོན་མ་རྟོགས་པར། ཉམས་ལེན་སྣ་ཁ་མང་པོའི་འགོ་བརྩམས་ཏེ་མཐའ་
འཁྱོལ་ པ་ནི་ གཅིག་ཀྱང་མ་བྱུང་ན། འཆི་ ཁར་ ཐ་མལ་འཁྲུལ་འབྱམས་ཀྱི་ དབང་གིས་
འཁོར་བར་འཁྱམ་པ་ལས་མེད། དེ་བས་བློ་སྣ་ནང་དུ་ཁུག་ལ། ཀུན་ཤེས་གཅིག་སྡུག་མི་
བྱེད་པར། གཅིག་ཤེས་ཀུན་གྲོལ་བྱེད་དེ། འཆི་ཁར་ཕན་ངེས་པའི་ཉམས་ལེན་ཞིག་
བྱེད་པ་གལ་ཆེ། དེ་ཡང་བསྐྱེད་རྫོགས་རྫོགས་ཆེན་གང་སྒོམ་ཀྱང་ཆོས་ཐམས་ཅད་ཀྱི་རྩ་བ་
སྔོན་འགྲོ་ཡིན་པས་ན། སྔོན་འ གྲོས་གཞི་བཟུང་ཐོག་ཉམས་ལེན་ལ་བརྩོན་པ་ཤེས་དགོས།
ལམ་གྱི་གཞི་རྟེན་སྔོན་འགྲོའི་ཆོས་དོར་བའི་གཞན་ཞིག་ནས་སོགས་ཆོས་ཟབ་མོ་གང་འདྲ་
ཞིག་ཉམས་སུ་ལེན་ཁུལ་བྱས་ཀྱང་བསམ་གཟུགས་ཀྱི་རྒྱུར་འགྲོ་རྒྱུ་མ་གཏོགས་སྙིང་པོ་ཏིལ་
འབྲུ་ཙམ་ཡང་མེད། དྲོད་རྟགས་ གློ་ བུར་ པ་ ཅུང་ཟད་རེ་ སྐྱེས་ ཀྱང་ བརྟེན་ པ་ མེད་ པ།
རྩིག་རྨིང་མ་བླངས་ པའི་མཁར་དང་འདྲའོ། ། གྱང་མེད་ པའི་ རི་ མོ་ དང༌ འདྲའོ། ། གྲུ་་་་
བརྡེབས་པས་ཆུ་ལ་འཇུས་པ་དང་འདྲ་བ་ཡིན་པས། ཆོས་ཀྱི་རྩ་བ་ཆད་པ་ཡིན། དེ་ལས་
བླ་མ་དགེ་བའི་བཤེས་གཉེན་ཚུལ་བཞིན་དུ་བསྟེན་ཏེ་ཅི་གསུང་གི་བཀའ་བཞིན་བསྒྲུབ་སྟེ།
170



ཞལ་གདམས་བདུད་རྩིའི་ཐིགས་པ་བཞུགས།
ཆོས་ཟབ་མོ་གང་ཉམས་སུ་ལེན་ན་སྔོན་འགྲོས་གཞི་བཟུང་ཐོག་ཉམས་སུ་བླངས་ན། དེ་ལ་
ཐར་པ་བྱང་ཆུབ་སྒྲུབ་པའི་མན་ངག་གི་གནད་ཐམས་ཅད་འདུས་པ་ཡིན་པས་ན། ཡོད་
དེས་ཆོག མེད་ཐབས་ཆག་ཡིན། དེ་ཡང་བློ་ལྡོག་རྣམ་བཞིའི་བློ་སྦྱོང་ནས་བཅོས་མ་མ་
ཡིན་པའི་ངེས་འབྱུང་རྒྱུད་ལ་སྐྱེས། ཐར་བའི་ཕན་ཡོན་དྲན་པས་འབྲས་བུ་ལ་བྲོད་པ་
བསྐྱེད། ཡོན་ཏན་ཐམས་ཅད་ཀྱི་འབྱུང་གནས་བླ་མ་དགེ་བའི་བཤེས་གཉེན་བསྟེན་ནས་
དགོངས་སྤྱོད་བསླབ། དཀོན་མཆོག་གསུམ་ལ་སྐྱབས་སུ་བཟུང་ནས་ཐར་བའི་ལམ་གྱི་རྟེན་
གཞི་བཅའ། བྱང་ཆུབ་མཆོག་ཏུ་སེམས་བསྐྱེད་དེ་རྒྱལ་སྲས་ཀྱི་སྤྱོད་པ་ལ་བསླབ། རྡོ་རྗེ་
སེམས་དཔའི་སྒོམ་བཟླས་ལ་བསྟེན་ནས་ཉེས་པ་ཐམས་ཅད་ཀྱི་རྩ་བ་སྡིག་ལྟུང་སྟོབས་བཞིའི་
སྒོ་ནས་བཤགས་པ་དང་། སྐུ་གསུམ་གྱི་ཞིང་ཁམས་མཎྜལ་དུ་ཕུལ་བ་དང༌། ཡན་ལག་
བདུན་པ་སོགས་ཀྱི་སྣང་བཅས་བསོད་ནམས་ཀྱི་ཚོགས་བསགས་པས་གཟུགས་སྐུ་རྣམ་གཉིས་
འཐོབ། བྱིན་རླབས་ཐམས་ཅད་ཀྱི་འབྱུང་གནས་བླ་མའི་རྣལ་འབྱོར་ལ་བརྟེན་ནས་རྟོགས་
པའི་ཡེ་ཤེས་རང་རྒྱུད་ལ་སྐྱེས་ཏེ་སྣང་མེད་ཡེ་ཤེས་ཀྱི་ཚོགས་རྫོགས་པའི་ཆོས་སྐུ་ཐོབ་པའི་
ཐབས་མ་ནོར་བ་ཡིན། དེ་ལྟར་བྱས་ནས་མཐར་མོས་གུས་རྩེ་གཅིག་གི་སྒོ་ནས་དབང་བཞི་
བླངས་རྗེས་བླ་མ་དང་ཐུགས་ཡིད་དབྱེར་མེད་དུ་འདྲེས་ཏེ་བླ་མའི་བྱིན་རླབས་རང་རྒྱུད་ལ་
ཞུགས་པར་བྱས་ནས། མ་རྒན་སེམས་ཅན་ཐམས་ཅད་འཁོར་བའི་བཙོན་དོང་ནས་འདོན་
པའི་བློ་སྟོབས་ཀྱི་ཁུར་ཁྱེར་ཏེ། ཚེ་གཅིག་ལུས་གཅིག་ལ་སངས་རྒྱས་པའི་ཆོས། ཐེག་པ་
རིམ་པ་དགུའི་ཡང་རྩེ་ཀུན་ལས་ཁྱད་པར་དུ་འཕགས་པ་ཡང་གསང་བླ་ན་མེད་པ་འོད་གསལ་
རྫོགས་པ་ཆེན་པོ་ཉམས་སུ་ལེན་ནུས་ན། དབང་པོ་རབ་ཚེ་འདི་ཉིད་ལ་གདོད་མའི་གཞི་
དབྱིངས་སུ་སྦྱོར་བ་དང་། དབང་པོ་འབྲིང་བར་དོར་འཚང་རྒྱ་བ། ཐ་མ་རང་བཞིན་
སྤྲུལ་སྐུའི་ཞིང་ཁམས་སུ་དབུགས་འབྱིན་པའི་གནད་མ་ནོར་བ་ཡིན་པས་ན། དེ་ལྟར་དམ་
པ་གོང་མ་རྣམས་ཀྱིས་ཤུལ་ལམ་ཡང་དག་པའི་རྗེས་སུ་ཞུགས་ན། ཚེ་འདིར་བཙན་ས་ཟིན་
པའི་ཐབས་མཆོག་ཏུ་གྱུར་པ་ཡིན་པས། དལ་འབྱོར་གྱི་མི་ལུས་ཐོབ་པ་ལ་དོན་ཡོད་པ་ཡིན་
ནོ། ། །
ཞལ་གདམས་བདུད་རྩིའི་ཐིགས་པ་ཞེས་བྱ་བ་འདི་ནི། སྔགས་བླུན་མགོན་པོ་ཚེ་བརྟན་གྱིས་ཨ་
རིའི་སློབ་མ་རྣམས་ལ་ཕན་ཕྱིར་ཀུན་མཁྱེན་ཀློང་ཆེན་རབ་འབྱམས་ཀྱིས་མཛད་པའི་གདམས་པ་གནད་ཀྱི་
171



༄༅། ། སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
མེ་ལོང་ལ་གཞི་བྱས་ནས་བྲིས་པའོ། །དགེའོ། །
172



བདེ་སྟོང་རླུང་གི་རྫོགས་རིམ་སྙན་བརྒྱུད་ཤོག་དྲིལ་ཡིད་བཞིན་ནོར་བུའི་མན་ངག་གབ་སྐོར་ཟིན་བྲིས།
༄༅། །བདེ་སྟོང་རླུང་གི་རྫོགས་རིམ་སྙན་བརྒྱུད་ཤོག་དྲིལ་ཡིད་བཞིན་ནོར་བུའི་
མན་ངག་གབ་པའི་སྐོར་རེ་ཞིག་ཟིན་བྲིས་སུ་བཀོད་པའི་
གསང་རྒྱ་ཅན་བཞུགས་སོ། །
༄༅། ། མཁས་པ་རྒྱ་མཚོས་ གཙུག་གི་རྒྱན་དུ་བཀུར། ། གྲུབ་པ་འབུམ་གྱི་དཀྱིལ་
འཁོར་བདག་པོར་བརྙེས། ། བགྲང་ཡས་བསོད་ནམས་ཞིང་ས་བླ་ན་མེད། ། རིགས་རྣམས་
ཀུན་འདུས་རྩ་བའི་བླ་མར་འདུད། ། །
དེ་ལ་འདིར་ཀུན་མཁྱེན་རིན་པོ་ཆེས་རྫོགས་རིམ་རྩ་རླུང་གནང་སྐབས། སྙན་བརྒྱུད་
ཡི་གེ་མེད་པ་རྣམས་བརྗེད་བྱང་ཤོག་སྐྱར་བཀོད་པ་ལ་ཆོས་བདག་མཁའ་འགྲོ་རྣམས་ཀྱིས་
གནང་བ་བསྩལ་དུ་གསོལ། །
དང་པོ་སྔོན་འགྲོའི་སྐོར་ལ། ཕྱི་ལུས་ཀྱི་སྟོང་ར། ནང་རྩ་ཡི་སྟོང་ར། གསང་བ་
སེམས་ཀྱི་སྟོང་ར་དང་གསུམ་གྱིས་བསྟན་ལ། དང་པོ་ཕྱི་ལུས་ཀྱི་སྟོང་ར་ནི། སྒལ་ཚིགས་
དོང་ཙེ་བརྩེགས་པ་ལྟར་མདའ་བཞིན་བསྲངས། ཞབས་གཉིས་སྐྱིལ་ཀྲུང༌། ཕྱག་གཉིས་
མཆུན་བཙལ་ཏེ་དྲང་པོར་བསྲངས་ཤིང་མཐེ་བོང་གིས་སྲིན་ལག་གི་རྩ་མནན་ཞིང་རྡོ་རྗེའི་ཁུ་
ཚུར་དང་བཅས་བརླ་ཡི་རྩ་ནག་ནན་ གྱིས་མནན་པ། མགྲིན་པ་ཅུང་ཟད་བཀུགས་པ།
ལྕེ་ཡ་རྐན་ལ་སྦྱར་བ། མིག་གཉིས་སྣ་རྩེའི་ནམ་མཁའ་ལ་བལྟ་བ་སོགས་ལུས་ཀྱི་རྣམ་སྣང་
ཆོས་བདུན་བཅའ་བ། འཁོར་བའི་སྐྱོན་གྱིས་མ་གོས་པའི་རྟགས་སུ་སྣ་ཚོགས་ པདྨའི་
གདན།	འཁོར་བའི་ཚ་གདུང་འཇོམས་པའི་རྟགས་སུ་ཟླ་གདན། མ་རིག་པའི་མུན་པ་
སེལ་ བའི་ རྟགས་ སུ་ ཉི་ གདན། དེའི་སྟེང་རང་ ཉིད་ཕྱི་ལྟར་ན་ རིག་ འཛིན་ རྡོ་རྗེ་ཆོས།
ནང་ལྟར་ན་གསང་བའི་བདག་པོ་རྡོ་རྗེ་ཅན། གསང་བ་ལྟར་ན་གདོད་མའི་སངས་རྒྱས་
ཀུན་ཏུ་བཟང་པོའོ། ། ཆོས་ཉིད་འགྱུར་བ་མེད་པའི་རྟགས་སུ་སྐུ་མདོག་སྔོ་སྐྱ། ཆོས་སྐུ་
ཐིག་ལེ་ཉག་གཅིག་མཚོན་པའི་རྟགས་སུ་ཞལ་གཅིག ཁམས་གསུམ་སེམས་ཅན་ལ་བུ་
2
– 173



༄༅། །སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས། །
གཅིག་པའི་མ་ལྟར་ཐུགས་རྗེས་ཆགས་ཤིང་སྙིང་རྗེས་ནམ་ཡང་མི་ལྷོད་པའི་རྟགས་སུ་ཅུང་
ཟད་ཞི་མ་ཁྲོའི་རྣམ་འགྱུར་ཅན། སྐུ་གསུམ་རྫོགས་པའི་རྟགས་སུ་སྤྱན་གསུམ། ཐིག་ལེ་
བཅུ་དྲུག་གནས་སུ་དག་པའི་ཕྱིར་དབུ་སྐྲ་ཐོར་ཅོག་ཅན། འཁོར་བ་ཐུགས་རྗེས་འདྲེན་
པས་ཕྱིར་ལྷག་མས་སྐུ་རྒྱབ་ཁེབས་པ། བདེན་གཉིས་ཟུང་དུ་འཇུག་ཅིང་ས་བཅུ་ཟིལ་གྱིས་
གནོན་པའི་རྟགས་སུ་ཞབས་གཉིས་འདོར་སྟབས་ཅན། བདེ་ཆེན་འདུ་འབྲལ་མེད་ཅིང་
བག་ ཆགས་ སྐྱོན་ གྱིས་ མ་ གོས་ པའི་ རྟགས་ སུ་ སྐུ་ གཅེར་ བུ་ རྒྱན་ ཐམས་ ཅད་ སྤངས་ པ།
ཐབས་ དང་ཤེས་ རབ་ འ དུ་འབྲལ་མེད་ཅིང་བདེ་ སྟོང་ དགའ་ བཞིའི་ཡེ་ཤེས་ལ་རོལ་བའི་
རྟགས་སུ་རྡོར་དྲིལ་དང་བཅས་ཡུམ་ལ་འཁྲིལ་བ། ཡུམ་རྣལ་འབྱོར་མ་དམར་མོ་ཡང་བདེ་
སྟོང་གཉིས་སུ་མེད་ཅིང་ཐུགས་རྗེའི་ཆགས་པས་ཁམས་གསུམ་དབང་དུ་སྡུད་པའི་རྟགས་སུ་
སྐུ་མདོག་དམར་པོ། ཕྱག་གཡས་གཟུང་འཛིན་གྱི་རྣམ་རྟོག་གཅོད་པའི་རྟགས་སུ་གྲི་གུག་
དང་བཅས་ཡབ་ཀྱི་མགུལ་ལ་འཁྱུད་པ། གཡོན་པས་ཁམས་གསུམ་དབང་དུ་སྡུད་པ་དང་
ཉོན་མོངས་མ་སྤངས་རང་བཞིན་གྲོལ་བའི་རྟགས་སུ་ཐོད་པ་ཁྲག་གིས་བཀང་པ་བསྣམས་
པའོ། །
གཉིས་པ་ནང་རྩའི་སྟོང་ར་ནི། དེ་ལྟར་ཡབ་ཡུམ་གཉིས་སུ་མེད་པ་གསལ་བའི་སྐུ་
དབུས་དྲང་པོར་རྩ་དབུ་མ་མཐིང་གི་ཤུན་པ་ལྟར་སྔོ་བ། པདྨའི་འདབ་མ་ལྟར་སྲབ་པ།
ཏིལ་གྱི་མར་མེ་ལྟར་གསལ་བ། ཆུ་ཤིང་གི་སྡོང་པོ་ལྟར་དྲང་བ་སྟེ་མཚན་ཉིད་བཞི་ཀ་ཚང་
པའི་ འོ ད་ཙ་ ཕྱི་ནང་སྒྲིབ་མེད། སྦོམ་ཕྲ་མདའ་སྨྱུག་ཙམ་མམ། ལག་གཡོན་ མཐེབ་་
མཛུབ་ནང་མ་གུ་གྱ་བཛྲ་ཙམ་ཡིན་ཞེས་གསུངས། གཡས་རོ་མ་དཀར་མོ་དང༌། གཡོན་
རྐྱང་མ་དམར་མོ་གཉིས་སྲིན་མཛུག་གི་ཚད་ཙམ་ལ་ལུག་རྫུས་རྒྱུ་མ་ལྟ་བུ་ཉར་ཉོར་ཅན་ཞིག་
ཡིན་ལ། དེ་ཡང་དབུ་མའི་མར་སྣ་ནི་གཉེར་པོ་ཆེའམ་སྤུ་ནག་གི་མཚམས་ནས་གཉིས་སུ་
གྱེས་ལ་རོ་རྐྱང་གཉིས་དབུ་མ་ལས་ཐ་དད་པའི་རྩྭ་མ་ཡིན་ལ་མདོ་མཚམས་ནས་ཡི་གེ་ཆའི་
འཕོང་ ལྟ་བུ་འདུག་ སྟེ་ གཉིས་ སུ་གྱེས་ནས་ དབུ་མའི་གཡས་ གཡོན་ནས་གྱེན་ལ་སོང་ སྟེ།
ལྟག་པ་ནས་གུག་སྣ་བུག་གཉིས་སུ་ཧར་རེ་ཟུག་པར་བསམ། དབུ་མའི་ཡར་སྣ་སྤྱི་བོའི་
གཙུག་གི་ཚངས་བུག་ནས་ཁ་ཟླུམ་ པོར་ འཁྱིལ་བ་བསྒོམ། དེ་ནས་སྲིན་ལག་གི་རྩ་དང༌
མཆན་ཁུང་གཉིས་ན་ལས་ཉོན་རྒྱུ་བའི་རྩྭ་ཡོད་པས་དེ་དྲག་ཏུ་མནན་ནས། དང་པོ་གཡས་
174



བདེ་སྟོང་རླུང་གི་རྫོགས་རིམ་སྙན་བརྒྱུད་ཤོག་དྲིལ་ཡིད་བཞིན་ནོར་བུའི་མན་ངག་གབ་སྐོར་ཟིན་བྲིས།
རླུང་ནས་མགོ་བརྩམ་སྟེ་རེས་མོས་བདུན་རེ་འབུད་དགོས་པའི་དམིགས་པ་ནི། འདི་ལྟར་
ཕྱི་ནང་གཉིས་ལས། ཕྱི་ལུས་ཀྱི་དུག་ལ། ཤ་ས་ཁམས། ཁྲག་ཆུ་ཁམས། དྲོད་མེ་
ཁམས། དབུགས་རླུང་ཁམས། རྣམ་ཤེས་ནམ་མཁའི་ཁམས་ཏེ་འབྱུང་བ་ཆེན་པོ་ལྔའི་
དུག་དང༌། ནང་སེམས་ཀྱི་དུག ཉོན་མོངས་པ་ལྔ་གཙོ་བོར་སྨོས་པའི་ཚེ་འཁོར་བ་ཐོག་
མཐའ་མེད་པ་ནས་དུས་དེ་རིང་ཡན་ཆད་དུ། ལས་ཉོན་སྡིག་སྒྲིབ། སོ་ཐར་གྱི་སྡོམ་པ།
བྱང་སེམས་ཀྱི་རྩ་ལྟུང༌། གསང་སྔགས་ཀྱི་དམ་ཚིག་སོགས་ཉམས་ཆག་ཉེས་ལྟུང་དྲི་མའི་
ཚོགས་ཐམས་ཅད་དུད་ཁུ་སོལ་ཁུ་རླུང་གི་རྣམ་པར་ཕྱིར་དེད་དེ་དབང་ཆེན་གསེར་གྱི་ས་གཞི་
ལ་ཐིམ་པའི་མོས་པ་དང་སྦྲགས། རོ་རྐྱང་གཉིས་ནས་ལས་ཀྱི་རླུང༔ གཡས་གཡོན་རེས་
མོས་བདུན་བདུན་འབུད༔ ཉོན་མོངས་ལྔ་དང་འབྱུང་བ་ལྔར༔ བརྟེན་པའི་རླུང་
དུག་སངས་ཀྱིས་ཐོན༔ རྩ་སྦུབ་སྐྱོན་དང་བྲལ་བར་བསམ༔ ཞེས་འདོན་བསྒོམ་སྤེལ་
བའི་ ཐོག་ དེ་ ནས་ ཧ་ ཞེས་ དབུགས་ བཏང་ལ ངལ་ གསོ་ ཤེས་ པ་ རྣལ་ དུ་ ཕབ༔
དཀྱིལ་བཤིགས་ངལ་གསོ་བྱེད་པའོ༔ རླུང་རོ་དགུ་སྤྲུག་བྱེད་ན། གཡས་ཞེ་སྡང་གི་རླུང་
དཀར་ནག་གསུམ་འབུད། གཡོན་འདོད་ཆགས་ཀྱི་རླུང་དམར་ནག་གསུམ་འབུད། ཆ་
མཉམ་གཏི་མུག་གི་རླུང་སྔོ་ནག་གསུམ་འབུད།
གསུམ་པ་གསང་བ་སེམས་ཀྱི་སྟོང་ར་ནི། སྔར་རྩ་གཙོ་བོ་གསུམ་གསལ་ཡོད་པའི་
དབུ་མ་སྒྲ་གཅན་གྱི་སྦུབས་ན་སྙིང་གུར་སྨུག་པོ་ཞེས་རིན་པོ་ཆེ་མཆོང་གི་མདོག་ལྟ་བུ་འོད་
སྙིང་གི་རྣམ་པ་ཅན་གྱི་དབུས་སུ། ཀུན་བཟང་མཐིང་ག་ཆེ་ཆུང་རྒྱ་སྲན་ཙམ་པ་ཞབས་སྐྱིལ་
མོ་ཀྲུང་དང༌། ཕྱག་གཉིས་མཉམ་བཞག་མཛད་པ། སྤྱན་གྱི་དཀར་ནག་ཚུན་ཆོད་བཀྲ་
ལམ་མེ་ཆུ་ནང་དུ་ཟླ་གཟུགས་དང་། མེ་ལོང་དུ་གཟུགས་བྱད་ཤར་བ་ལྟ་བུ་བསྒོམ། དེའི་
ཐུགས་ཀར་འོད་ལྔའི་ཐིག་ལེ་ཚོན་རིས་བཀྲམ་པ་ལྟར། དང་པོ་ཕྱི་རིམ་དཀར་པོ་ནས།
སེར་ པོ། དམར་ པོ། ལྗང་། མཐིང་ ག་ བཅས་ ཟླུམ་ པོར་ འཁྱིལ་ བའི་ དབུས་ སུ།
དྭངས་གསལ་སྐྱེ་མེད་སྲོག་ཡིག་ཨ་དཀར་པོ་དུང་དང་ཟླ་གཞོན་ཁུ་བས་བྲིས་པ་ལྟ་བུ་བཀྲག་
འོད་གཟི་བརྗིད་འབར་བ། གངས་རི་ལ་ཉི་མ་ཤར་པ་ལྟ་བུ་ཞིག་གསལ་བཏབ། དེ་ནས་
སྦྱོར་བ་བཞི་ལྡན་ཞེས། རྔུབ་པ་དང༌། སྒང་པ་དང༌། གཞལ་བ་དང༌། མདའ་ལྟར་
འཕེན་པ་བཞིས་གནད་དང་ལྡན་པའི་རླུང་རྡུབ་ལ་རོ་རྐྱང་གི་ལམ་བརྒྱུད་དེ་སྙིང་དབུས་བླ་མ་
– 175



༄༅། །སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
དང་དབྱེར་མེད་པའི་ཀུན་བཟང་གཙོ་རྐྱང་དེའི་ཐུགས་ཀའི་སྲོག་ཡིག་ལ་སིབ་སིབ་ཐིམ་པར་
བསམ། དམིགས་པ་ནི། ཕྱོགས་བཅུ་དུས་གསུམ་གྱི་རྒྱལ་བ་སྲས་དང་བཅས་པ་རྣམས་
ཀྱི་མཁྱེན་བརྩེ་ནུས་གསུམ་གྱི་དབང་དང་བྱིན་རླབས་དངོས་གྲུབ་ཐམས་ཅད། ཕྱི་སྣོད་ཀྱི་
འབྱུང་བ་ལྔའི་དྭངས་བཅུད། ནང་བཅུད་ཀྱི་སྐྱེ་འགྲོའི་ཚེ་བསོད་དཔལ་འབྱོར་ཐམས་ཅད་
འོད་མཐིང་གའི་རྣམ་པར་ཡུར་བར་ཆུ་དྲངས་པའི་ཚུལ་གྱིས་མདུན་ནས་ཚུར་བྱུང་བའི་སྣ་རྩེ་
སོར་བཅུ་གཉིས་ཀྱི་མཚམས་ནས་གཉིས་སུ་གྱེས་ཏེ། སྤོས་རིང་གི་དུད་པ་བཞིན་དུ་སྣ་བུག་
གཉིས་ནས་ཞུགས་ཤིང་དབུ་མའི་མར་སྣེར་སླེབས་ཚེ་གྱེན་དུ་འཕྱུར་ཏེ་དབུ་མའི་དཀྱིལ་དྲང་
བོ་ནས་མྱུར་བའི་ཚུལ་གྱིས་ཀུན་ ཏུ་ བཟང་པོའི་ཐུགས་དབུས་ཨ་ཡིག་ལ་ཐིམ་པར་བསམ་
མོ། ། དེ་ལྟར་ཐིམ་པའི་སྐབས་ ཨ་ཡིག་གསལ་ འཚེར་བཀྲག་མདངས་དང་ལྡན་པ་ཞིག་ཏུ་
བསམ་ལ། རླུང་དང་། རིག་པ། ཡི་གེ་གསུམ་ལ་རྣམ་རྟོག་གཞན་གྱིས་བར་མ་ཆོད་
པར་དམིགས་པ་འཛིན་དགོས། དེ་ལྟར་རླུང་ཁུག་བརྒྱའམ། བདུན་ཅུ། སུམ་ཅུ་ལ་
སོགས་ཐུན་རེར་འབད་ཚུལ་གཞུང་ལྟར་དང་། མཚན་མོ་ཉལ་བའི་ཚེ་ཡང་སྙིང་གུར་ཀུན་
བཟང་གི་ཐུགས་ཀའི་སྲོག་ཡིག་འོད་དང་འོད་ཟེར་མུ་མཐའ་མེད་པ་འ ཕྲོ་བ་ལ་སེམས་གཏད་
ནས་ཕྱི་ནང་སྒྲིབ་མེད་ཤེལ་བུམ་ནང་དུ་མར་མེ་སྒྲོན་པ་ལྟར་གསལ་གྱི་ལེ་ཡོད་པ་ལ་སེམས་
གཏད་ནས་གཉིད་ལོག་ན་རྨི་ལམ་ཟིན་པ་ཡིན། དེ་ཡང་ཉིན་མོ་ལའང་སྣང་ཞིང་སྲིད་པའི་
ཆོས་སོ་ཅོག་ཐམས་ཅད་གདོད་ནས་རྨི་ལམ་གྱི་རོལ་པ་ཡིན་པ་ལ་དེ་ལྟར་ཡིན་པར་ཤེས་པའི་
འདུ་ཤེས་བཞག་ནས་འདི་ནི་རྨི་ལམ་མོ་བསམ་ནས་གོམས་པའི་ཚེ་ཉིན་སྣང་དང་མཚན་སྣང་
དབྱེར་མེད་དུ་འདྲེས་ ནས་ རྨི་ ལམ་ དུ་ སྤྲུལ་ བསྒྱུར་ ཅི་ ཡང་ ནུས་ལ། གཏེར་ གཞུང་ དུ།
སྣང་བའི་རྫུན་ཕུགས་ཇིབ་པ་ཡིས༔ སྒྱུ་མ་མ་བཅོས་རང་ལ་ཤར༔ གང་ཤར་རྣམ་རྟོག་
མ་ཡིན་པས༔ རྨི་ལམ་ཀློང་ཚུད་སྤྲུལ་བསྒྱུར་ནུས༔ ཞེས་གསུངས་པ་ལྟར་རོ། །རླུང་
འདི་ལ་ནན་ཏན་དུ་འབད་པས་ནམ་ཞིག་དབུ་མར་ཡེ་ཤེས་ཀྱི་རླུང་ཚུད་པས། གོལ་ཤོར་
ནོར་གསུམ་གྱི་འཕྲེང་དང་བྲལ་བའི་རྫོགས་ཆེན་གཞི་ཡི་ཡིན་ལུགས་འབད་རྩོལ་སྤྲོས་པ་དང༌
བྲལ་པའི་ཆོས་དབྱིངས་དྲི་མེད་ཀ་དག་གི་གནས་ལུགས་མངོན་སུམ་དུ་ངོ་འཕྲོད་པར་བྱེད་དེ།
སྙན་བརྒྱུད་ལས། སེམས་ཉིད་ཆོས་སྐུར་གནས་དག་པས༔ འོད་གསལ་ཀུན་གྱི་རྒྱལ་
པོར་འགྱུར༔ ཞེས་སོ། ། དཔེར་ན་འཕོ་བའི་ཡང་རྩེ་ཡང་ཡིན་ལ། ཆོས་སྐུ་ལྟ་བ་རྒྱས་
– 176



བདེ་སྟོང་རླུང་གི་རྫོགས་རིམ་སྙན་བརྒྱུད་ཤོག་དྲིལ་ཡིད་བཞིན་ནོར་བུའི་མན་ངག་གབ་སྐོར་ཟིན་བྲིས།
འདེབས་ཀྱི་འཕོ་བ་ཡང་གནས་ལུགས་མངོན་དུ་གྱུར་ཚེ་དེ་ལས་ གཞན་དུ་མེད་པའི་ཕྱིར་
རོ། །དེ་ཉིད་ལས། ཐ་མལ་རྣམ་རྟོག་ཡེ་ཤེས་སུ༔ འཕོས་པས་འཕོ་བའི་ཡང་རྩེ་ལ༔
ཞེས་གསུངས། དེ་ནས་ལོངས་སྐུ་ཡེ་ཤེས་ཀྱི་འཕོ་བའང་ཡིན། སྤྲུལ་ སྐུ་རྣམ་ཤེས་རླུང་
ཞོན་གྱི་གདམས་ངག་ཀྱང་འདི་ལ་མཐུན་པར་བཞེད། དེ་ལྟ་བུའི་བྱིན་རླབས་ཀྱི་ཚན་ཁ་
དང་ལྡན་པ་འདི་ནི། ལུས་ཀྱི་ཉམས་རྒྱས་པའི་གསོས་སྨན་ཀྱང་ཡིན། རྩ་ཁམས་བདེ་
དྲོད་ཀྱིས་ཁྱབ་ཅིང་བྱང་སེམས་འཕེལ་བའི་བཅུད་ལེན་ཀྱང་ཡིན། འཆི་བ་མེད་པའི་རིག་
འཛིན་སྒྲུབ་པའི་ཚེ་དབང་ཡང་ཡིན། འབྱུང་བ་བཞི་ལ་རང་དབང་བསྒྱུར་ཅིང་ཡུལ་སྣང་
སེམས་སུ་ཐག་ཆོད་པས་ཟང་ཐལ་དུ་འགྲོ་བ་སོགས་རྫུ་འཕྲུལ་ཀྱང་འདི་ལ་བརྟེན་ནས་འགྲུབ་
དགོས་པ་ཡིན་ནོ། ། །
ད་ནི་དངོས་གཞི་ཁྱད་པར་ཅན་གྱི་གནད་འབར་འཛག་དྲོད་ཀྱི་རྣལ་འབྱོར་བཤད་པ་
ལ། དང་པོ་རྩ་གནས་བྱིན་གྱིས་བརླབ་ཚུལ་ནི། རྩ་དབུ་མའི་ཡར་སྣེ་སྟོང་གསལ་རྒྱ་སྐར་
ཁ་ཕྱེ་པ་ལྟ་བུའི་ནང་དུ་ཀུན་བཟང་ཡབ་ཡུམ་མགྲིན་པ་ཡན་ཆད་ཐོན་པ་ནས་མས་རིམ་རྩ་
བའི་བླ་མའི་བར་བརྒྱུད་པའི་གསོལ་འདེབས་ནང་བཞིན་ཐོ་བརྩེགས་སུ་གསལ་ལ། ཨེ་མ་
མོས་གུས་དྲག་པོ་བྱས་རྗེས་བླ་མ་རྣམས་རིམ་གྱིས་འོད་དུ་ཞུ་ནས། ལྟེ་འོག་དབུ་མའི་མར་
སྣ་ཐིག་ལེ་དམར་པོ་བྱ་སྒོང་གི་དབྱིབས་ལྟ་བུ་གཅིག་ཏུ་གྱུར་པའི་དབུས་སུ་ཨ་ཤད་སྐྱེར་ཚེར་
གྱི་སྐེད་པ་བཅད་པ་འདྲ་བ་ཉི་མ་བྱེ་བའི་ཚ་རྔམ་དང་གཟི་འོད་འཚེར་བ་ལྟར་གསལ། དེ་
ཡང་སྟོང་གསུམ་གྱི་སྟོང་ཆེན་པོ་དྲོད་ཀྱིས་ཁྱབ་ཅིང་ཁེངས་པ་དེ་འདྲ་ཞིག་དམིགས་དགོས།
དེ་ཡང་དུས་གསུམ་གྱི་སངས་རྒྱས་སྲས་དང་བཅས་པའི་ཐུགས་རྗེ་བྱིན་རླབས་ཕྲིན་ལས་
ཐམས་ཅད་འདུས་པའི་བདག་ཉིད་རྒྱལ་བ་ཀུན་གྱི་ཡུམ་གྱི་རྣམ་པར་མོས་གུས་བྱེད་པ་ཡིན།
པ་ལ་རྣམ་པ་ཧཱུཾ་ཡིག་དཀར་པོ་ཟླ་བ་ཞུན་མས་བྱས་པ་འདྲ་བ་གདོང་མདུན་བསྟན་བསྒོམ།
དེ་ལ་གསལ་སྣང་ཐོན་ཚེ། སྔར་བུམ་ཆེན་སྐབས་དཀོན་མཆོག་ཀུན་འདུས་དྲིན་ཆེན་བླ་
མའི་ཐུགས་ཀ་ནས་འོད་འཕྲོས་འཁོར་འདས་ཀྱི་དཔལ་ཡོན་ཐམས་ཅད་འོད་མཐིང་གའི་
རྣམ་པར་བསྡུས་ནས་མདུན་མཁར་ཡོད་པ་དེ་རོ་རྐྱང་གི་ལམ་བརྒྱུད་ཐིག་དམར་ཨ་ཤད་ཅན་
177



༄༅། །སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས། །
གྱི་གནམ་ཞལ་ལ་ཕོག་ཚེ། དེ་ལ་དང་པོ་རླུང་ཐམས་ཅད་སིབ་སིབ་ཐིམ། དེའི་རྐྱེན་བྱས་
ཏེ་སོག་ཕུང་ལ་མེ་སྦར་བ་བཞིན་བྱིན་རླབས་ཡེ་ཤེས་ཀྱི་མེ་ལྷབ་ཀྱིས་འབར་ཏེ། དེ་ཡང་མེ་
ཡི་ངོ་བོ་བདེ་བ། རེག་བྱ་ཚ་བ། རྣམ་པ་གསལ་བ། རྩེ་མོ་ཤེས་རབ་ཀྱི་རང་བཞིན་རྣོ་
ལ་ གློག་འོད་ལྟར་འཁྱུག་ པ་ཞིག་བསྒོམ། དེ་ལྟར་མཚན་ཉིད་བཞི་ལྡན་དུ་འབར་བས་
གནས་ཚུལ་དང་མཐུན་པའི་གསང་གནས་བདེ་སྐྱོང་གི་འཁོར་ལོའི་རྩ་འདབ་ཉེར་བརྒྱད་ཁ་
ཐུར་བསྟན། མདོག་ལྗང་གུ། རྩ་སྦུབ་གྲོ་སོག་བཅད་པའི་ སྦུ་གུ་ ལྟར་ གསལ་བཏབ།
དེའི་རྩ་ནང་ཐམས་ཅད་མེ་ལྕེས་འུར་གྱིས་གང་བར་མོས། དེ་ནས་རིམ་བཞིན་ལྟེ་བ་སྤྲུལ་
པའི་འཁོར་ལོའི་རྩ་འདབ་དྲུག་ཅུ་རེ་བཞི་མདོག་སེར་པོ་གྱེན་བསྟན། སྙིང་ག་ཆོས་ཀྱི་
འཁོར་ལོ་རྩ་འདབ་བརྒྱད་ཁ་དོག་མཐིང་ག་ཐུར་དུ་སྦུབས་པ། མགྲིན་པ་ལོངས་སྤྱོད་ཀྱི་
འཁོར་ལོ་རྩ་འདབ་བཅུ་དྲུག་དམར་པོ་གྱེན་བསྟན། སྤྱི་བོ་བདེ་ཆེན་གྱི་འཁོར་ལོ་རྩ་འདབ་
སོ་གཉིས་ཁ་དོག་དཀར་པོ། རྩ་འདབ་རྣམས་གདུགས་ཀྱི་རྩིབས་མ་ལྟར་ཡོད་པ། རྩ་
གཙོ་བོ་གསུམ་དང་འཁོར་ལོ་ལྔ། གཞན་ཡང་རྩ་ཕྲན་སྟོང་ཕྲག་བདུན་ཅུ་རྩ་གཉིས་སོགས་
ལ་ཞུགས། བྱིན་རླབས་ཡེ་ཤེས་ཀྱི་མེ་ལྕེས་བཀང་སྟེ། ནང་གི་དུག་ལྔ་དང༌། ཕྱིའི་
འབྱུང་ཆེན་ལྔ་སོགས་མ་དག་པའི་དྲི་མ་ཐམས་ཅད་གཞོབ་ཐུལ་གྱིས་བསྲེགས་པར་བསམ།
དེ་ལྟར་དམིགས་པའི་གནས་སྐབས་རྩ་འཁོར་རེ་ལ་རླུང་ཁུག་ཇི་ནུས་བཟུང་ཞིང་མཐར་ཕོ་
སྐོར་རེ་བྱ། དེ་ནས་མེ་ལྕེ་གྱེན་ལ་འཕྱུར་ཏེ་སྤྱི་བོའི་ཡབ་ཧེ་རུ་ཀའི་ངོ་བོ་ཧཱུྃ་ཡིག་ལ་ཕོག་ཚེ་
ཞུ་བདེ་འབར་ འཛག་ གི་ ཉམས་ རྒྱས། ཧཾ་ ལས་ འོད་ ཟེར་ མུ་ མཐའ་ མེད་ པར་ འཕྲོས།
འོད་ཟེར་གྱི་རྩེ་ནས་འདོད་ཡོན་གྱི་ལྷ་མོ་གྲངས་མེད་པའི་ལག་ན་མཆོད་རྫས་ཐོགས་པས་
ཕྱོགས་བཅུའི་རྒྱལ་བ་སྲས་དང་བཅས་པ་མཆོད། ཐུགས་བདེ་སྟོང་གི་རོས་ཚིམ་ཞིང་
མཉེས་པར་བྱས་ནས། དེ་དག་གི་ཐུགས་རྒྱུད་ན་བཞུགས་པའི་མཁྱེན་བརྩེ་ནུས་གསུམ་གྱི་
ཡོན་ཏན་དང་བྱིན་རླབས་དངོས་གྲུབ་ཐམས་ཅད་འོད་ཀྱི་རྣམ་པར་བྱུང་སྟེ་ཧཾ་ཡིག་ལ་ཐིམ།
ཡང་འཕྲོས་འབྱུང་བ་ལྔའི་དྭངས་བཅུད་དང་སྣོད་བཅུད་ཀྱི་བཀྲག་མདངས་གཟི་བྱིན་ཀྱང་
ལྷན་ཅིག་བསྡུས་ ཏེ་ ཧཾ་ཡིག་ལ་ཐིམ་པའི་རྐྱེན་གྱིས་ཧཱུྃ་ཡིག་དེ་ མགོ་ མཇུག་ཧྲིལ་ གྱིས་ ལྡོག
ཡང་མེ་ལྕེས་འཁྱུག་ཙམ་རེག་ཚེ་ཞུན་གྱི་མར་མེ་ཐིག་པ་ལྟར་མེར་གྱིས་ཞུ་ནས་སྐྱ་ནར་གྱིས་
བབས། སྤྱི་བོ་བདེ་ཆེན་གྱི་འཁོར་ལོ་ན་སངས་རྒྱས་རྣམ་པར་སྣང་མཛད་དང༌། ཡུམ་
178 -



བདེ་སྟོང་རླུང་གི་རྫོགས་རིམ་སྙན་བརྒྱུད་ཤོག་དྲིལ་ཡིད་བཞིན་ནོར་བུའི་མན་ངག་གབ་སྐོར་ཟིན་བྲིས།
ནམ་མཁའ་དབྱིངས་ཕྱུག་མ་ལ་ སོགས་ ཏེ་བུདྡྷ་ རིགས་ཀྱི་དཔའ་བོ་དང་རྣལ་ འབྱོར་མའི་
ཚོགས་ཏིལ་གྱི་གོང་བུ་ ཁ་ ཕྱེ་བ་ལྟར་བཞུགས་པ་ལ་བདེ་སྟོང་བདུད་རྩིའི་མཆོད་པ་ཕུལ།
ཚོགས་ རྫོགས། སྒྲིབ་ པ་ དག དམ་ ཚིག་ ཉམས་ ཆག་ བསྐངས། བུམ་ དབང༌ ཐོབ།
དགའ་བའི་ཡེ་ཤེས་རྒྱུད་ལ་སྐྱེས་པར་བསམ། ཡང་མགྲིན་པ་སོགས་གཞན་ཐམས་ཅད་
གཞུང་ལྟར་རོ། ། འདི་ལྟར་རྩ་འཁོར་རེ་རེ་བཞིན་བདུད་རྩི་འབབ་ཚེ་མེ་ལྕེ་མར་ལ་སོང་
མཐར་ཐིག་དམར་ཨ་ ཤད་ཅན་ལ་མེ་ཐམས་ཅད་ཐིམ་པར་བསམ། མཐར་མི་དམིགས་
པའི་ངང་དུ་མཉམ་པར་བཞག་ལ་དགེ་བ་བསྔོ། རྗེས་དབུ་མ་ཆེ་བསྐྱེད་ཆུང་བསྐྱེད་སོགས་
གཞུང་ལྟར། གཏུམ་མོ་འབར་འཛག་གི་རྗེས་འཁྲུལ་འཁོར་གྱི་རིམ་པའི་རྩ་མདུད་གྲོལ་
བའི་ཐབས་ལ་ནན་ཏན་དུ་འབད་པར་བྱའོ། །
179 —



རྩོམ་སྒྲིག་འགན་འཁུར་པ།
# ## #É:
འབྲུག་མོ་སྐྱིད།
རྒྱུ རྒྱུ རྒྱུ
༄༅ །།སྔགས་འཆང་མགོན་པོ་ཚེ་བརྟན་གྱི་གསུང་རྩོམ་ཕྱོགས་བསྒྲིགས།
གཙོ་སྒྲིག་པ། ཧཱུྃ་ཆེན་དང་ཉི་ཟླ།
དཔེ་སྐྲུན་མཁན། མི་རིགས་དཔེ་སྐྲུན་ཁང་།
འགྲེམས་སྤེལ་མཁན། ། མི་རིགས་དཔེ་སྐྲུན་ཁང་གི་བོད་ཡིག་རྩོམ་སྒྲིག་ཁང་།
གནས་ཡུལ། ། པེ་ཅིན་ཧོ་ཕིང་ལི་བྱུང་ལམ་མང་14པ། །
སྦྲག་སྲིད་ཨང་གྲངས། 100013
ཁ་པར་ཨང་གྲངས། ། 010 - 64275311
པར་འདེབས་མཁན། པེ་ཅིན་ཏི་ཞིན་པར་འདེབས་ཁང་།
བརྒྱུད་འཚོང་མཁན། ། རྒྱལ་ཡོངས་ས་གནས་སོ་སོའི་ཞིན་ཧྭ་དཔེ་ཚོང་ཁང་།
དེབ་ཚད།
787mmX 1092mrm 1 /16
པར་ཤོག
11. 75
པར་གཞིའི་སྒྲིག་ཐེངས། ། 2010ལོའི་ཟླ་དང་པོར་པར་གཞི་དང་པོ་བསྒྲིགས།
པར་ཐེངས། 2010ལོའི་ཟླ་དང་པོར་པེ་ཅིན་དུ་པར་ཐེངས་དང་པོ་བརྒྱབ།
པར་གྲུངས།
OO01-1500
རིན་གོང་། སྒྲོར་19.00
།



སྔགས་མཛདཔེ་ཚོགས།
༄༅༄༅།།སྔགས་འཆང་མགོན་པོ་ཚེ་བརྟན་གྱི་
གསུང་རྩོམ་ཕྱོགས་བསྒྲིགས།
མི་རིགས་དཔེ་སྐྲུན་ཁང་།



责任编辑:周毛吉
封面设计:丹尼·塞格尼斯
责任校对:荒弃娘吉才让
eeeeeee
13日對空H - T-1
-1158-9
9787105 15.89:
定价:19.00元
